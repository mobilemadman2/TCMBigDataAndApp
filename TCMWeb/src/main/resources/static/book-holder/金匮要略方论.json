{
	"book_title":"金匮要略方论",
	"content":[
		{
			"type":"section",
			"title":"卷上",
			"content":[
				{
					"type":"section",
					"title":"脏腑经络先后病脉证第一",
					"content":[
						{
							"detail":"1．问曰∶上工治未病，何也？师曰∶夫治未病者，见肝之病，知肝传脾，当先实脾。四季脾王不受邪，即勿补之。中工不晓相传，见肝之病，不解实脾，惟治肝也。夫肝之病，补用酸，助用焦苦，益用甘味之药调之。",
							"type":"paragraph"
						},
						{
							"detail":"（酸入肝，焦苦入心，甘入脾。脾能伤肾，肾气微弱，则水不行；水不行，则心火气盛则伤肺；肺被伤，则金气不行；金气不行，则肝气盛，则肝自愈。此治肝补脾之要妙也。）肝虚则用此法，实则不在用之。经曰∶虚虚实实，补不足，损有余。是其义也。余脏准此。",
							"type":"paragraph"
						},
						{
							"detail":"2．夫人秉五常，因风气而生长，风气虽能生万物，亦能害万物。如水能浮舟，亦能复舟。若五脏元贞通畅，人即安和，客气邪风，中人多死。千般难，不越三条∶一者，经络受邪，入脏腑为内所因也；二者，四肢九窍，血脉相传，壅塞不通，为外皮肤所中也；三者，房室金刃，虫兽所伤，以凡详之，病由都尽。若人能养慎，不令邪风干忤经络，适中经络，未流传腑脏，即医治之。四肢才觉重滞，即导引吐纳，针灸膏摩，勿令九窍闭塞。更能无犯王法，禽兽灾伤，房室勿令竭之，服食节其冷、热、苦、酸、辛、甘，不遗形体有衰；病则无由入其腠理。",
							"type":"paragraph"
						},
						{
							"detail":"腠者，是三焦通会元贞之处，为血气所注；理者，是皮肤脏腑之文理也。",
							"type":"paragraph"
						},
						{
							"detail":"3．问曰∶病患有气色见于面部，愿闻其说。师曰∶鼻头色青，腹中痛，苦冷者死。一云∶腹中冷苦痛者死。",
							"type":"paragraph"
						},
						{
							"detail":"鼻头色微黑者，有水气；色黄者，胸上有寒；色白者，亡血也。设微赤非时者死。其目正园者，痉，不治。又色青为痛，色黑为劳，色赤为风，色黄者便难，色鲜明者有留饮。",
							"type":"paragraph"
						},
						{
							"detail":"4．师曰∶病患语声寂然，喜惊呼者，骨节间病；语声喑喑然不彻者，心膈间病；语声啾啾然细而长者，头中病。（一作痛）5．师曰∶息摇肩者，心中坚；息引胸中上气者，咳；息张口短气者，肺痿唾沫。",
							"type":"paragraph"
						},
						{
							"detail":"6．师曰∶吸而微数，其病在中焦，实也，当下之即愈，虚者不治。在上焦者，其吸促；在下焦者，其吸远。此皆难治。呼吸动摇振振者，不治。",
							"type":"paragraph"
						},
						{
							"detail":"7．师曰∶寸口脉动者，因其王时而动，假令肝王色青，四时各随其色。肝色青而反色白，非其时色脉，皆当病。",
							"type":"paragraph"
						},
						{
							"detail":"8．问曰∶有未至而至，有至而不至，有至而不去，有至而太过，何谓也？师曰∶冬至之后，甲子夜半少阳起。少阳之时，阳始生，天得温和。",
							"type":"paragraph"
						},
						{
							"detail":"以未得甲子，天因温和，此为未至而至也；以得甲子而天未温和，为至而不至也；以得甲子而天大寒不解，此为至而不去也；以得甲子而天温如盛夏五六月时，此为至而太过也。",
							"type":"paragraph"
						},
						{
							"detail":"9．师曰∶病患脉浮者在前，其病在表；浮者在后，其病在里。腰痛背强不能行，必短气而极也。",
							"type":"paragraph"
						},
						{
							"detail":"10．师曰∶经云∶厥阳独行何谓也？师曰∶此为有阳无阴，故称厥阳。",
							"type":"paragraph"
						},
						{
							"detail":"11．问曰∶寸脉沉大而滑，沉则为实，滑则为气。实气相搏，血气入脏即死，入腑即愈，此为卒厥。何谓也？师曰∶唇口青，身冷，为入脏即死；如身和，汗自出，为入腑即愈。",
							"type":"paragraph"
						},
						{
							"detail":"12．问曰∶脉脱入脏即死，入腑即愈，何谓也？师曰∶非为一病，百病皆然。譬如浸淫疮，从口起流向四肢者，可治；从四肢流来入口者，不可治；病在外者，可治；入里者，即死。",
							"type":"paragraph"
						},
						{
							"detail":"13．问曰∶阳病十八何谓也？师曰∶头痛，项、腰、脊、臂、脚掣痛。阴病十八何谓也？师曰∶咳，上气，喘，哕，咽，肠鸣胀满，心痛拘急。五脏病各有十八，合为九十病。人又有六微，微有十八病，合为一百八病。五劳、七伤、六极、妇人三十六病，不在其中。清邪居上，浊邪居下，大邪中表，小邪中里，馨饪之邪，从口入者，宿食也。五邪中人，各有法度∶风中于前，寒中于暮，湿伤于下，雾伤于上，风令脉浮，寒令脉急，雾伤皮腠，湿流关节，食伤脾胃，极寒伤经，极热伤络。",
							"type":"paragraph"
						},
						{
							"detail":"14．问曰∶病有急当救里、救表者，何谓也？师曰∶病，医下之，续得下利清谷不止，身体疼痛者，急当救里；后身体疼痛，清便自调者，急当救表也。",
							"type":"paragraph"
						},
						{
							"detail":"15．夫病痼疾，加以卒病，当先治其卒病，后乃治其痼疾也。",
							"type":"paragraph"
						},
						{
							"detail":"16．师曰∶五脏病各有所得者愈；五脏病各有所恶，各随其所不喜者为病。病者素不应食，而反暴思之，必发热也。",
							"type":"paragraph"
						},
						{
							"detail":"17．夫诸病在脏欲攻之，当随其所得而攻之，如渴者与猪苓汤。余皆仿此。",
							"type":"paragraph"
						}
					]
				},
				{
					"type":"section",
					"title":"痉湿病脉证第二",
					"content":[
						{
							"detail":"1．太阳病，发热无汗，反恶寒者，名曰刚痉。",
							"type":"paragraph"
						},
						{
							"detail":"2．太阳病，发热汗出，而不恶寒，名曰柔痉。",
							"type":"paragraph"
						},
						{
							"detail":"3．太阳病，发热，脉沉而细者，名曰痉。为难治。",
							"type":"paragraph"
						},
						{
							"detail":"4．太阳病，发汗太多，因致痉。",
							"type":"paragraph"
						},
						{
							"detail":"5．夫风病，下之则痉。复发汗，必拘急。",
							"type":"paragraph"
						},
						{
							"detail":"6．疮家，虽身疼痛，不可发汗，汗出则痉。",
							"type":"paragraph"
						},
						{
							"detail":"7．病者，身热足寒，颈项强急，恶寒，时头热，面赤目赤，独头动摇，卒口噤，背反张者，痉病也。若发其汗者，寒湿相得，其表益虚，即恶寒甚，发其汗已，其脉如蛇。",
							"type":"paragraph"
						},
						{
							"detail":"8．暴腹胀大者，为欲解，脉如故；反伏弦者，痉。",
							"type":"paragraph"
						},
						{
							"detail":"9．夫痉脉，按之紧如弦，直上下行。（一作∶筑筑而弦。《脉经》云∶痉家，其脉伏坚，直上下。）10．痉病有灸疮，难治。",
							"type":"paragraph"
						},
						{
							"detail":"11．太阳病，其证备，身体强，几几然，脉反沉迟，此为痉。栝蒌桂枝汤主之。",
							"type":"paragraph"
						},
						{
							"detail":"栝蒌桂枝汤方",
							"type":"paragraph"
						},
						{
							"detail":"栝蒌根（二两）桂枝（三两）芍药（三两）甘草（二两）生姜（三两）大枣（十二枚）上六味，以水九升，煮取三升，分温三服，取微汗。汗不出，食顷啜热粥发。",
							"type":"paragraph"
						},
						{
							"detail":"12．太阳病，无汗而小便反少，气上冲胸，口噤不得语，欲作刚痉。葛根汤主之。",
							"type":"paragraph"
						},
						{
							"detail":"葛根汤方",
							"type":"paragraph"
						},
						{
							"detail":"葛根（四两）麻黄（三两，去节）桂枝（二两，去皮）芍药（二两）甘草（二两，炙）生姜（三两）大枣（十二枚）上七味，咀，以水一斗，先煮麻黄、葛根减二升，去沫，纳诸药，煮取三升，去滓，温服一升，复取微似汗，不须啜粥。余如桂枝汤法将息及禁忌。",
							"type":"paragraph"
						},
						{
							"detail":"13．痉为病，（一本痉字上有刚字。）胸满口噤，卧不着席，脚挛急，必齿，可与大承气汤。",
							"type":"paragraph"
						},
						{
							"detail":"大承气汤方",
							"type":"paragraph"
						},
						{
							"detail":"大黄（四两，酒洗）浓朴（半斤，炙，去皮）枳实（五枚，炙）芒硝（二合）上四味，以水一斗，先煮二物取五升，去滓；纳大黄煮取二升，去滓；纳芒硝，更上火微一二沸，分温再服，得下止服。",
							"type":"paragraph"
						},
						{
							"detail":"14．太阳病，关节疼痛而烦，脉沉而细（一作缓）者，此名湿痹。（《玉函》云，中湿。）湿痹之候，小便不利，大便反快，但当利其小便。",
							"type":"paragraph"
						},
						{
							"detail":"15．湿家之为病，一身尽疼（一云∶疼烦，）发热，身色如熏黄也。",
							"type":"paragraph"
						},
						{
							"detail":"16．湿家，其人但头汗出，背强欲得被复向火，若下之早则哕，或胸满，小便不利（一云利，）舌上如苔者，以丹田有热，胸上有寒，渴欲得饮而不能饮，则口燥烦也。",
							"type":"paragraph"
						},
						{
							"detail":"17．湿家，下之，额上汗出，微喘，小便利（一云不利）者。死；若下利不止者，亦死。",
							"type":"paragraph"
						},
						{
							"detail":"18．风湿相搏，一身尽疼痛，法当汗出而解。值天阴雨不止，医云此可发汗，汗之病不愈者，何也？盖发其汗，汗大出者，但风气去，湿气在，是故不愈也。若治风湿者，发其汗，但微微似欲出汗者，风湿俱去也。",
							"type":"paragraph"
						},
						{
							"detail":"19．湿家病，身疼发热，面黄而喘，头痛鼻塞而烦，其脉大，自能饮食，腹中和无病，病在头中寒湿，故鼻塞，纳药鼻中则愈。（《脉经》云∶病患喘。而无“湿家病”以下至“而喘”十三字。）20．湿家，身烦疼，可与麻黄加术汤。发其汗为宜，慎不以火攻之。",
							"type":"paragraph"
						},
						{
							"detail":"麻黄加术汤方",
							"type":"paragraph"
						},
						{
							"detail":"麻黄（三两，去节）桂技（二两，去皮）甘草（一两，炙）杏仁（七十个，去皮尖）白术（四两）上五味，以水九升，先煮麻黄，减二升，去上沫，纳诸药，煮取二升半，去滓，温服八合，复取微似汗。",
							"type":"paragraph"
						},
						{
							"detail":"21．病者一身尽疼，发热，日晡所剧者，名风湿。此病伤于汗出当风，或久伤取冷所致也。可与麻黄杏仁薏苡甘草汤。",
							"type":"paragraph"
						},
						{
							"detail":"麻黄杏仁薏苡甘草汤方",
							"type":"paragraph"
						},
						{
							"detail":"麻黄（去节，半两，汤泡）甘草（一两，炙）薏苡仁（半两）杏仁（十个，去皮尖，炒）上麻豆大，每服四钱，水一盏半，煮八分，去滓，温服，有微汗避风。",
							"type":"paragraph"
						},
						{
							"detail":"22．风湿脉浮，身重，汗出，恶风者，防己黄汤主之。",
							"type":"paragraph"
						},
						{
							"detail":"防己黄汤方",
							"type":"paragraph"
						},
						{
							"detail":"防己（一两）甘草（半两，炒）白术（七钱半）黄（一两一分，去芦）上麻豆大，每抄五钱七，生姜四片，大枣一枚，水盏半，煎八分，去滓，温服，良久再服。喘者加麻黄半两，胃中不和者加芍药三分，气上冲者加桂枝三分，下有陈寒者加细辛三分。服后当如虫行皮中，从腰下如冰，后坐被上，又以一被绕腰下，温令微汗，瘥。",
							"type":"paragraph"
						},
						{
							"detail":"23．伤寒八九日，风湿相搏，身体疼烦，不能自转侧，不呕，不渴，脉浮虚而涩者，桂枝附子汤主之。若大便坚，小便自利者，去桂加白术汤主之。",
							"type":"paragraph"
						},
						{
							"detail":"桂枝附子汤方",
							"type":"paragraph"
						},
						{
							"detail":"桂枝（四两，去皮）生姜（三两，切）附子（三枚，炮，去皮，破八片）甘草（二两，炙）大枣（十二枚，擘）上五味，以水六升，煮取二升，去滓，分温三服。",
							"type":"paragraph"
						},
						{
							"detail":"白术附子汤方",
							"type":"paragraph"
						},
						{
							"detail":"白术（二两）附子（一枚半，炮，去皮）甘草（一两，炙）生姜（一两半，切）大枣（六枚）上五味，以水三升，煮取一升，去滓，分温三服。一服觉身痹，半日许再服，三服都尽，其人如冒状，勿怪，即是术附并走皮中，逐水气未得除故耳。",
							"type":"paragraph"
						},
						{
							"detail":"24．风湿相搏，骨节疼烦，掣痛不得屈伸，近之则痛剧，汗出短气，小便不利，恶风不欲去衣，或身微肿者，甘草附子汤主之。",
							"type":"paragraph"
						},
						{
							"detail":"甘草附子汤方",
							"type":"paragraph"
						},
						{
							"detail":"甘草（二两，炙）附子（一枚，炮，去皮）白术（二两）桂枝（四两，去皮）上四味，以水六升，煮取三升，去滓，温服一升，日三服。初服得微汗则解。能食汗出复烦者，服五合。恐一升多者，服六七合为妙。",
							"type":"paragraph"
						},
						{
							"detail":"25．太阳中，发热恶寒，身重而疼痛，其脉弦细芤迟，小便已，洒洒然毛耸，手足逆冷，小有劳，身即热，口开前板齿燥。若发其汗，则其恶寒甚；加温针，则发热甚；数下之，则淋甚。",
							"type":"paragraph"
						},
						{
							"detail":"26．太阳中热者，是也。汗出恶寒，身热而渴，白虎加人参汤主之。",
							"type":"paragraph"
						},
						{
							"detail":"白虎人参汤方",
							"type":"paragraph"
						},
						{
							"detail":"知母（六两）石膏（一斤，碎）甘草（二两）粳米（六合）人参（三两）上五味，以水一斗，煮米熟汤成，去滓，温服一升，日三服。",
							"type":"paragraph"
						},
						{
							"detail":"27．太阳中，身热疼重，而脉微弱，此以夏月伤冷水，水行皮中所致也。一物瓜蒂汤主之。",
							"type":"paragraph"
						},
						{
							"detail":"一物瓜蒂汤方",
							"type":"paragraph"
						},
						{
							"detail":"瓜蒂（二七个）上，以水一升，煮取五合，去滓，顿服。",
							"type":"paragraph"
						}
					]
				},
				{
					"type":"section",
					"title":"百合狐惑阴阳毒病证治第三",
					"content":[
						{
							"detail":"1．论曰∶百合病者，百脉一宗，悉致其病也。意欲食复不能食，常默然，欲卧不能卧，欲行不能行，饮食或有美时，或有不用闻食臭时，如寒无寒，如热无热，口苦，小便赤，诸药不能治，得药则剧吐利，如有神灵者，身形如和，其脉微数。每溺时头痛者，六十日乃愈；若溺时头不痛，淅然者，四十日愈；若溺快然，但头眩者，二十日愈。其证或未病而预见，或病四五日而出，或病二十日或一月微见者，各随证治之。",
							"type":"paragraph"
						},
						{
							"detail":"2．百合病，发汗后者，百合知母汤主之。",
							"type":"paragraph"
						},
						{
							"detail":"百合知母汤方",
							"type":"paragraph"
						},
						{
							"detail":"百合（七枚，擘）知母（三两，切）上先以水洗百合，渍一宿，当白沫出去其水，更以泉水二升，煎取一升，去滓；别以泉水二升煎知母，取一升去滓；后合和煎取一升五合，分温再服。",
							"type":"paragraph"
						},
						{
							"detail":"3．百合病，下之后者，滑石代赭汤主之。",
							"type":"paragraph"
						},
						{
							"detail":"滑石代赭汤方",
							"type":"paragraph"
						},
						{
							"detail":"百合（七枚，擘）滑石（三两，碎，绵裹）代赭石（如弹丸大一枚，碎，绵裹）上先以水洗百合，渍一宿，当白沫出，去其水，更以泉水二升煎取一升，去滓；别以泉水二升煎滑石、代赭，取一升去滓，后合和重煎取一升五合，分温服。",
							"type":"paragraph"
						},
						{
							"detail":"4．百合病，吐之后者，用后方主之。",
							"type":"paragraph"
						},
						{
							"detail":"百合鸡子汤方",
							"type":"paragraph"
						},
						{
							"detail":"百合（七枚，擘）鸡子黄（七枚）上先以水洗百合，渍一宿，当白沫出，去其水，更以泉水二升煎取一升，去滓，纳鸡子黄，搅匀煎五分，温服。",
							"type":"paragraph"
						},
						{
							"detail":"5．百合病，不经吐、下、发汗，病形如初者，百合地黄汤主之。",
							"type":"paragraph"
						},
						{
							"detail":"百合地黄汤方",
							"type":"paragraph"
						},
						{
							"detail":"百合（七枚，擘）生地黄汁（一升）上以水洗百合，渍一宿，当白沫出，去其水，更以泉水二升煎取一升，去滓，纳地黄汁，煎取一升五合，分温再服，中病勿更服，大便常如漆。",
							"type":"paragraph"
						},
						{
							"detail":"6．百合病，一月不解，变成渴者，百合洗方主之。",
							"type":"paragraph"
						},
						{
							"detail":"百合洗方",
							"type":"paragraph"
						},
						{
							"detail":"上以百合一升，以水一斗渍之一宿，以洗身，洗已，食煮饼，勿以盐豉也。",
							"type":"paragraph"
						},
						{
							"detail":"7．百合病，渴不瘥者，栝蒌牡蛎散主之。",
							"type":"paragraph"
						},
						{
							"detail":"栝蒌牡蛎散方",
							"type":"paragraph"
						},
						{
							"detail":"栝蒌根牡蛎（熬，等分）上为细末，饮服方寸匕，日三服。",
							"type":"paragraph"
						},
						{
							"detail":"8．百合病，变发热者（一作∶发寒热，）百合滑石散主之。",
							"type":"paragraph"
						},
						{
							"detail":"百合滑石散方",
							"type":"paragraph"
						},
						{
							"detail":"百合（一两，炙）滑石（三两）上为散，饮服方寸匕，日三服，当微利者止服，热则除。",
							"type":"paragraph"
						},
						{
							"detail":"9．百合病，见于阴者，以阳法救之；见于阳者，以阴法救之。见阳攻阴，复发其汗，此为逆，见阴攻阳，乃复下之，此亦为逆。",
							"type":"paragraph"
						},
						{
							"detail":"10．狐惑之为病，状如伤寒，默默欲眠，目不得闭，卧起不安。蚀于喉为惑，蚀于阴为狐。不欲饮食，恶闻食臭，其面目乍赤、乍黑、乍白。蚀于上部则声喝（一作嗄，）甘草泻心汤主之。",
							"type":"paragraph"
						},
						{
							"detail":"甘草泻心汤方",
							"type":"paragraph"
						},
						{
							"detail":"甘草（四两）黄芩人参干姜（各三两）黄连（一两）大枣（十二枚）半夏（半升）上七味，水一斗，煮取六升，去滓，再煎，温服一升，日三服。",
							"type":"paragraph"
						},
						{
							"detail":"11．蚀于下部则咽干，苦参汤洗之。",
							"type":"paragraph"
						},
						{
							"detail":"苦参汤方",
							"type":"paragraph"
						},
						{
							"detail":"苦参一升以水一斗，煎取七升，去滓。熏洗，日三。",
							"type":"paragraph"
						},
						{
							"detail":"12．蚀于肛者，雄黄熏之。",
							"type":"paragraph"
						},
						{
							"detail":"雄黄上一味，为末，筒瓦二枚合之，烧向肛熏之。（《脉经》云∶病患或从呼吸上蚀其咽，或从下焦蚀其肛阴。",
							"type":"paragraph"
						},
						{
							"detail":"蚀上为惑，蚀下为狐，狐惑病者，猪苓散主之。）13．病者脉数，无热，微烦，默默但欲卧，汗出。初得之三四日，目赤如鸠眼，七八日，目四黑，若能食者，脓已成也。赤小豆当归散主之。",
							"type":"paragraph"
						},
						{
							"detail":"赤小豆当归散方",
							"type":"paragraph"
						},
						{
							"detail":"赤小豆（三升，浸令芽出，曝干）当归上二味，杵为散，浆水服方寸匕，日三服。",
							"type":"paragraph"
						},
						{
							"detail":"14．阳毒之为病，面赤斑斑如锦文，咽喉痛，唾脓血。五日可治，七日不可治。升麻鳖甲汤主之。",
							"type":"paragraph"
						},
						{
							"detail":"15．阴毒之为病，面目青，身痛如被杖，咽喉痛。五日可治，七日不可治，升麻鳖甲汤去雄黄蜀椒主之。",
							"type":"paragraph"
						},
						{
							"detail":"升麻鳖甲汤方",
							"type":"paragraph"
						},
						{
							"detail":"升麻（二两）当归（一两）蜀椒（炒去汗，一两）甘草（二两）鳖甲（手指大一片，炙）雄黄（半两，研）上六味，以水四升，煮取一升，顿服之，老小再服。取汗。",
							"type":"paragraph"
						},
						{
							"detail":"（《肘后》、《千金方》∶阳毒用升麻汤，无鳖甲有桂；阴毒用甘草汤，无雄黄。）",
							"type":"paragraph"
						}
					]
				},
				{
					"type":"section",
					"title":"疟病脉证并治第四",
					"content":[
						{
							"detail":"1．师曰∶疟脉自弦，弦数者多热，弦迟者多寒。弦小紧者，下之瘥，弦迟者，可温之；弦紧者，可发汗、针灸也；浮大者，可吐之；弦数者，风发也，以饮食消息止之。",
							"type":"paragraph"
						},
						{
							"detail":"2．病疟，以月一日发，当以十五日愈；设不瘥，当月尽解；如其不瘥，当云何？师曰∶此结为瘕，名曰疟母，急治之，宜鳖甲煎丸。",
							"type":"paragraph"
						},
						{
							"detail":"鳖甲煎丸",
							"type":"paragraph"
						},
						{
							"detail":"鳖甲（十二分，炙）乌扇（三分，烧）黄芩（三分）柴胡（六分）鼠妇（三分，熬）干姜（三分）大黄（三分）芍药（五分）桂枝（三分）葶苈（一分，熬）石苇（三分，去毛）浓朴（三分）牡丹（五分，去心）瞿麦（二分）紫葳（三分）半夏（一分）人参（一分）虫（五分，熬）阿胶（三分，炙）蜂窠（四分，炙）赤硝（十二分）蜣（六分，熬）桃仁（二分）上二十三味，为末，取熊灶下灰一斗，清酒一斛五斗，浸灰，候酒尽一半，着鳖甲于中，煮令泛烂如胶漆，绞取汁，纳诸药，煎为丸如梧子大，空心服七丸，日三服。",
							"type":"paragraph"
						},
						{
							"detail":"（《千金方》用鳖甲十二片，又有海藻三分，大戟一分，虫五分，无鼠妇、赤硝二味，以鳖甲煎和诸药为丸。）3．师曰∶阴气孤绝，阳气独发，则热而少气烦冤，手足热而欲呕，名曰瘅疟。若但热不寒者，邪气内藏于心，外舍分肉之间，令人消铄肌肉。",
							"type":"paragraph"
						},
						{
							"detail":"4．温疟者，其脉如平，身无寒但热，骨节疼烦，时呕，白虎加桂枝汤主之。",
							"type":"paragraph"
						},
						{
							"detail":"白虎加桂枝汤方",
							"type":"paragraph"
						},
						{
							"detail":"知母（六两）甘草（二两，炙）石膏（一斤）粳米（二合）桂（去皮，三两）上，每五钱，水一盏半，煎至八分，去滓，温服，汗出愈。",
							"type":"paragraph"
						},
						{
							"detail":"5．疟多寒者，名曰牝疟，蜀漆散主之。",
							"type":"paragraph"
						},
						{
							"detail":"蜀漆散方",
							"type":"paragraph"
						},
						{
							"detail":"蜀漆（洗去腥）云母（烧二日夜）龙骨（等分）上三味，杵为散，未发前以浆水服半钱。温疟加蜀漆半分，临发时服一钱匕。（一方云母作云实。）",
							"type":"paragraph"
						},
						{
							"detail":"附《外台秘要》方",
							"type":"paragraph"
						},
						{
							"detail":"牡蛎汤",
							"type":"paragraph"
						},
						{
							"detail":"治牡疟。",
							"type":"paragraph"
						},
						{
							"detail":"牡蛎（四两，熬）麻黄（去节，四两）甘草（三两）蜀漆（三两）上四味，以水八升先煮蜀漆、麻黄，去上沫，得六升，纳诸药煮取二升，温服一升。若吐，则勿更服。",
							"type":"paragraph"
						},
						{
							"detail":"柴胡去半夏加栝蒌汤",
							"type":"paragraph"
						},
						{
							"detail":"治疟病发渴者，亦治劳疟。",
							"type":"paragraph"
						},
						{
							"detail":"柴胡（八两）人参黄芩甘草（各三两）栝蒌根（四两）生姜（二两）大枣（十二枚）上七味，以水一斗二升，煮取六升，去滓，再煎取三升，温服一升，日二服。",
							"type":"paragraph"
						},
						{
							"detail":"柴胡桂姜汤",
							"type":"paragraph"
						},
						{
							"detail":"治疟寒多微有热，或但寒不热。（服一剂如神。）柴胡（半斤）桂枝（三两，去皮）干姜（二两）栝蒌根（四两）黄芩（三两）牡蛎（三两，熬）甘草（二两，炙）上七味，以水一斗二升，煮取六升，去滓，再煎取三升，温服一升，日三服。初服微烦，复服汗出便愈。",
							"type":"paragraph"
						}
					]
				},
				{
					"type":"section",
					"title":"中风历节病脉证并治第五",
					"content":[
						{
							"detail":"1．夫风之为病，当半身不遂；或但臂不遂者，此为痹。脉微而数，中风使然。",
							"type":"paragraph"
						},
						{
							"detail":"2．寸口脉浮而紧，紧则为寒，浮则为虚，寒虚相搏，邪在皮肤。浮者血虚，络脉空虚，贼邪不泻，或左或右；邪气反缓，正气即急，正气引邪，僻不遂。邪在于络，肌肤不仁；邪在于经，即重不胜；邪入于腑，即不识人；邪入于脏，舌即难言，口吐涎。",
							"type":"paragraph"
						},
						{
							"detail":"侯氏黑散",
							"type":"paragraph"
						},
						{
							"detail":"治大风，四肢烦重，心中恶寒不足者。（《外台》治风癫。）菊花（四十分）白术（十分）细辛（三分）茯苓（三分）牡蛎（三分）桔梗（八分）防风（十分）人参（三分）矾石（三分）黄芩（五分）当归（三分）干姜（三分）川芎（三分）桂枝（三分）上十四味，杵为散，酒服方寸匕，日一服。初服二十日，温酒调服，禁一切鱼肉大蒜，常宜冷食，六十日止，即药积在腹中不下也，热食即下矣，冷食自能助药力。",
							"type":"paragraph"
						},
						{
							"detail":"3．寸口脉迟而缓，迟则为寒，缓则为虚。荣缓则为亡血，卫缓则为中风。邪气中经，则身痒而瘾疹；心气不足，邪气入中，则胸满而短气。",
							"type":"paragraph"
						},
						{
							"detail":"风引汤",
							"type":"paragraph"
						},
						{
							"detail":"除热瘫痫。",
							"type":"paragraph"
						},
						{
							"detail":"大黄干姜龙骨（各四两）桂枝（三两）甘草牡蛎（各二两）寒水石滑石赤石脂白石脂紫石英石膏（各六两）上十二味，杵，粗筛，以韦囊盛之。取三指撮，井花水三升，煮三沸，温服一升。（治大人风引，少小惊痫，日数十发，医所不疗，除热方。巢氏云∶香港脚宜风引汤。）",
							"type":"paragraph"
						},
						{
							"detail":"防己地黄汤",
							"type":"paragraph"
						},
						{
							"detail":"治病如狂状妄行，独语不休，无寒热，其脉浮。",
							"type":"paragraph"
						},
						{
							"detail":"防己（一分）桂枝（三分）防风（三分）甘草（一分）上四味，以酒一杯，渍之一宿，绞取汁；生地黄二斤咀，蒸之如斗米饭久；以铜器盛其汁，更绞地黄汁，和分再服。",
							"type":"paragraph"
						},
						{
							"detail":"头风摩散方",
							"type":"paragraph"
						},
						{
							"detail":"大附子（一枚，炮）盐（等分）上二味为散，沐了，以方寸匕，已摩疾上，令药力行。",
							"type":"paragraph"
						},
						{
							"detail":"4．寸口脉沉而弱，沉即主骨，弱即主筋，沉即为肾，弱即为肝，汗出入水中，如水伤心，历节黄汗出，故曰历节。",
							"type":"paragraph"
						},
						{
							"detail":"5．趺阳脉浮而滑，滑则谷气实，浮则汗自出。",
							"type":"paragraph"
						},
						{
							"detail":"6．少阴脉浮而弱，弱则血不足，浮则为风，风血相搏，即疼痛如掣。",
							"type":"paragraph"
						},
						{
							"detail":"7．盛人脉涩小，短气，自汗出，历节疼，不可屈伸，此皆饮酒汗出当风所致。",
							"type":"paragraph"
						},
						{
							"detail":"8．诸肢节疼痛，身体羸，脚肿如脱，头眩短气，温温欲吐，桂枝芍药知母汤主之。",
							"type":"paragraph"
						},
						{
							"detail":"桂枝芍药知母汤方",
							"type":"paragraph"
						},
						{
							"detail":"桂枝（四两）芍药（三两）甘草（二两）麻黄（二两）生姜（五两）白术（五两）知母（四两）防风（四两）附子（二两，炮）上九味，以水七升，煮取二升，温服七合，日三服。",
							"type":"paragraph"
						},
						{
							"detail":"9．味酸则伤筋，筋伤则缓，名曰泄；咸则伤骨，骨伤则痿，名曰枯。枯泄相搏，名曰断泄。荣气不通，卫不独行，荣卫俱微，三焦无所御，四属断绝，身体羸瘦。独足肿大，黄汗出，胫冷。假令发热，便为历节也。",
							"type":"paragraph"
						},
						{
							"detail":"10．病历节，不可屈伸，疼痛，乌头汤主之。",
							"type":"paragraph"
						},
						{
							"detail":"乌头汤方",
							"type":"paragraph"
						},
						{
							"detail":"治香港脚疼痛，不可屈伸。",
							"type":"paragraph"
						},
						{
							"detail":"麻黄芍药黄（各三两）甘草（炙）川乌（五枚，咀，以蜜二升，煎取一升即出乌头）上五味，咀四味，以水三升，煮取一升，去滓，纳蜜煎中，更煎之，服七合，不知，尽服之。",
							"type":"paragraph"
						},
						{
							"detail":"矾石汤",
							"type":"paragraph"
						},
						{
							"detail":"治香港脚冲心。",
							"type":"paragraph"
						},
						{
							"detail":"矾石（二两）上一味，以浆水一斗五升，煎三五沸，浸脚良。",
							"type":"paragraph"
						},
						{
							"detail":"附方∶",
							"type":"paragraph"
						},
						{
							"detail":"《古今录验》续命汤",
							"type":"paragraph"
						},
						{
							"detail":"治中风痱，身体不能自收，口不能言，冒昧不知痛处，或拘急不得转侧。（姚云∶与大续命同。兼治妇人产后去血者，及老人小儿。）麻黄桂枝当归人参石膏干姜甘草（各三两）川芎（一两）杏仁（四十枚）上九味，以水一斗，煮取四升，温服一升，当小汗，薄复脊，凭几坐，汗出则愈，不汗更服，无所禁，勿当风。并治但伏不得卧，咳逆上气，面目浮肿。",
							"type":"paragraph"
						},
						{
							"detail":"《千金》三黄汤",
							"type":"paragraph"
						},
						{
							"detail":"治中风手足拘急，百节疼痛，烦热心乱，恶寒，经日不欲饮食。",
							"type":"paragraph"
						},
						{
							"detail":"麻黄（五分）独活（四分）细辛（二分）黄（二分）黄芩（三分）上五味，以水六升，煮取二升，分温三服。一服小汗，二服大汗。心热加大黄二分，腹满加枳实一枚，气逆加人参三分，悸加牡蛎三分，渴加栝蒌根三分，先有寒加附子一枚。",
							"type":"paragraph"
						},
						{
							"detail":"《近效方》术附汤",
							"type":"paragraph"
						},
						{
							"detail":"治风虚头重眩，苦极，不知食味，暖肌补中，益精气。",
							"type":"paragraph"
						},
						{
							"detail":"白术（二两）附子（一枚半，炮，去皮）甘草（一两，炙）上三味，，每五钱匕，姜（五片），枣（一枚），水盏半，煎七分，去滓，温服。",
							"type":"paragraph"
						},
						{
							"detail":"崔氏八味丸",
							"type":"paragraph"
						},
						{
							"detail":"治香港脚上入，少腹不仁。",
							"type":"paragraph"
						},
						{
							"detail":"干地黄（八两）山茱萸薯蓣（各四两）泽泻茯苓牡丹皮（各三两）桂枝附子（炮，各一两）上八味，末之，炼蜜和丸梧子大，酒下十五丸，日再服。",
							"type":"paragraph"
						},
						{
							"detail":"《千金方》越婢加术汤",
							"type":"paragraph"
						},
						{
							"detail":"治肉极，热则身体津脱，腠理开，汗大泄，疠风气，下焦脚弱。",
							"type":"paragraph"
						},
						{
							"detail":"麻黄（六两）石膏（半斤）生姜（二两）甘草（二两）白术（四两）大枣（十五枚）上六味，以水六升，先煮麻黄，去上沫，纳诸药，煮取三升，分温三服。恶风加附子一枚，炮。",
							"type":"paragraph"
						}
					]
				},
				{
					"type":"section",
					"title":"血痹虚劳病脉证并治第六",
					"content":[
						{
							"detail":"1．问曰∶血痹病从何得之？师曰∶夫尊荣人，骨弱肌肤盛，重因疲劳，汗出，卧不时动摇，加被微风，遂得之。但以脉自微涩，在寸口、关上小紧。宜针引阳气，令脉和紧去则愈。",
							"type":"paragraph"
						},
						{
							"detail":"2．血痹，阴阳俱微，寸口关上微，尺中小紧，外证身体不仁，如风痹状，黄桂枝五物汤主之。",
							"type":"paragraph"
						},
						{
							"detail":"黄桂枝五物汤方",
							"type":"paragraph"
						},
						{
							"detail":"黄（三两）芍药（三两）桂枝（三两）生姜（六两）大枣（十二枚）上五味，以水六升，煮取二升，温服七合，日三服。（一方有人参）。",
							"type":"paragraph"
						},
						{
							"detail":"3．夫男子平人，脉大为劳，极虚亦为劳。",
							"type":"paragraph"
						},
						{
							"detail":"4．男子面色薄者，主渴及亡血，卒喘悸。脉浮者，里虚也。",
							"type":"paragraph"
						},
						{
							"detail":"5．男子脉虚沉弦，无寒热，短气里急，小便不利，面色白，时目瞑兼衄，少腹满，此为劳使之然。",
							"type":"paragraph"
						},
						{
							"detail":"6．劳之为病，其脉浮大，手足烦，春夏剧，秋冬瘥，阴寒精自出，酸削不能行。",
							"type":"paragraph"
						},
						{
							"detail":"7．男子脉浮弱而涩，为无子，精气清冷（一作冷）。",
							"type":"paragraph"
						},
						{
							"detail":"8．夫失精家，少腹弦急，阴头寒，目眩（一作目眶痛），发落，脉极虚、芤、迟，为清谷亡血失精。脉得诸芤动微紧，男子失精，女子梦交，桂枝龙骨牡蛎汤主之。",
							"type":"paragraph"
						},
						{
							"detail":"桂枝加龙骨牡蛎汤方（《短剧》云∶虚弱浮热汗出者，除桂加白薇附子各三分，故曰二加龙骨汤。）桂枝芍药生姜（各三两）甘草（二两）大枣（十二枚）龙骨牡蛎（各三两）上七味，以水七升，煮取三升，分温三服。",
							"type":"paragraph"
						},
						{
							"detail":"天雄散方",
							"type":"paragraph"
						},
						{
							"detail":"天雄（三两，炮）白术（八两）桂枝（六两）龙骨（三两）上四味，杵为散，酒服半钱匕，日三服，不知，稍增之。",
							"type":"paragraph"
						},
						{
							"detail":"9．男子平人，脉虚弱细微者，喜盗汗也。",
							"type":"paragraph"
						},
						{
							"detail":"10．人年五六十，其病脉大者，痹侠背行，若肠鸣、马刀、侠瘿者，皆为劳得之。",
							"type":"paragraph"
						},
						{
							"detail":"11．脉沉、小、迟，名脱气。其人疾行则喘喝，手足逆寒，腹满，甚则溏泄，食不消化也。",
							"type":"paragraph"
						},
						{
							"detail":"12．脉弦而大，弦则为减，大则为芤；减则为寒，芤则为虚，虚寒相搏，此名为革。妇人则半产漏下，男子则亡血失精。",
							"type":"paragraph"
						},
						{
							"detail":"13．虚劳里急，悸，衄，腹中痛，梦失精，四肢疼，手足烦热，咽干口燥，小建中汤主之。",
							"type":"paragraph"
						},
						{
							"detail":"小建中汤方",
							"type":"paragraph"
						},
						{
							"detail":"桂枝（三两，去皮）甘草（三两，炙）大枣（十二枚）芍药（六两）生姜（三两）胶饴（一升）上六味，以水七升，煮取三升，去滓，纳胶饴，更上微火消解，温服一升，日三服。（呕家不可用建中汤，以甜故也。）（《千金》疗男女因积冷气滞，或大病后不复常，若四肢沉重，骨肉酸疼，吸吸少气，行动喘乏，胸满气急，腰背强痛，心中虚悸，咽干唇燥，面体少色，或饮食无味，胁肋腹胀，头重不举，多卧少起，甚者积年，轻者百日，渐致瘦弱，五脏气竭，则难可复常，六脉俱不足，虚寒乏气，少腹拘急，羸瘠百病，名曰黄建中汤，又有人参二两。）14．虚劳里急，诸不足，黄建中汤主之。（于小建中汤内加黄一两半，余根据上法。气短胸满者，加生姜，腹满者，去枣加茯苓一两半，及疗肺虚损不足，补气加半夏三两。）15．虚劳腰痛，少腹拘急，小便不利者，八味肾气丸主之。（方见妇人杂病中。）16．虚劳诸不足，风气百疾，薯蓣丸方主之。",
							"type":"paragraph"
						},
						{
							"detail":"薯蓣丸方",
							"type":"paragraph"
						},
						{
							"detail":"薯蓣（三十分）当归桂枝曲干地黄豆黄卷（各十分）甘草（二十八分）人参（七分）川芎芍药白术麦门冬杏仁（各六分）柴胡桔梗茯苓（各五分）阿胶（七分）干姜（三分）白蔹（二分）防风（六分）大枣（百枚，为膏）上二十一味，末之，炼蜜和丸如弹子大，空腹酒服一丸，一百丸为剂。",
							"type":"paragraph"
						},
						{
							"detail":"17．虚劳虚烦不得眠，酸枣汤主之。",
							"type":"paragraph"
						},
						{
							"detail":"酸枣汤方",
							"type":"paragraph"
						},
						{
							"detail":"酸枣仁（二升）甘草（一两）知母（二两）茯苓（二两）川芎（二两）（深师有生姜二两）上五味，以水八升，煮酸枣仁得六升，纳诸药煮取三升，分温三服。",
							"type":"paragraph"
						},
						{
							"detail":"18．五劳虚极，羸瘦腹满，不能饮食。食伤、忧伤、饮伤、房室伤、饥伤、劳伤、经络荣卫气伤，内有干血，肌肤甲错，两目黯黑，缓中补虚，大黄虫丸主之。",
							"type":"paragraph"
						},
						{
							"detail":"大黄虫丸方",
							"type":"paragraph"
						},
						{
							"detail":"大黄（十分，蒸）黄芩（二两）甘草（三两）桃仁（一升）杏仁（一升）芍药（四两）干地黄（十两）干漆（一两）虻虫（一升）水蛭（百枚）蛴螬（一升）虫（半升）上十二味，末之，炼蜜和丸小豆大，酒饮服五丸，日三服。",
							"type":"paragraph"
						},
						{
							"detail":"附方",
							"type":"paragraph"
						},
						{
							"detail":"《千金翼》炙甘草汤",
							"type":"paragraph"
						},
						{
							"detail":"（一云复脉汤）治虚劳不足，汗出而闷，脉结悸，行动如常，不出百日，危急者十一日死。",
							"type":"paragraph"
						},
						{
							"detail":"甘草（四两，炙）桂枝生姜（各三两）麦门冬（半升）麻仁（半升）人参阿胶（各二两）大枣（三十枚）生地黄（一斤）上九味，以酒七升、水八升，先煮八味，取三升，去滓，纳胶，消尽，温服一升，日三服。",
							"type":"paragraph"
						},
						{
							"detail":"《肘后》獭肝散",
							"type":"paragraph"
						},
						{
							"detail":"治冷劳，又主鬼疰一门相染。",
							"type":"paragraph"
						},
						{
							"detail":"獭肝一具，炙干末之，水服方寸匕，日三服。",
							"type":"paragraph"
						}
					]
				},
				{
					"type":"section",
					"title":"肺痿肺痈咳嗽上气病脉证治第七",
					"content":[
						{
							"detail":"1．问曰∶热在上焦者，因咳为肺痿。肺痿之病，从何得之？师曰∶或从汗出，或从呕吐，或从消渴，小便利数，或从便难，又被快药下利，重亡津液，故得之。曰∶寸口脉数，其人咳，口中反有浊唾涎沫者何？师曰∶为肺痿之病。若口中辟辟燥，咳即胸中隐隐痛，脉反滑数，此为肺痈，咳唾脓血。",
							"type":"paragraph"
						},
						{
							"detail":"脉数虚者为肺痿，数实者为肺痈。",
							"type":"paragraph"
						},
						{
							"detail":"2．问曰∶病咳逆，脉之何以知此为肺痈？当有脓血，吐之则死，其脉何类？师曰∶寸口脉微而数，微则为风，数则为热；微则汗出，数则恶寒。风中于卫，呼气不入；热过于营，吸而不出。风伤皮毛，热伤血脉。风舍于肺，其人则咳，口干，喘满，咽燥不渴，时唾浊沫，时时振寒。热之所过，血为之凝滞，蓄结痈脓，吐如米粥。始萌可救，脓成则死。",
							"type":"paragraph"
						},
						{
							"detail":"3．上气面浮肿，肩息，其脉浮大不治，又加利尤甚。",
							"type":"paragraph"
						},
						{
							"detail":"4．上气喘而躁者，属肺胀，欲作风水，发汗则愈。",
							"type":"paragraph"
						},
						{
							"detail":"5．肺痿吐涎沫而不咳者，其人不渴，必遗尿，小便数。所以然者，以上虚不能制下故也。此为肺中冷，必眩、多涎唾，甘草干姜汤以温之。若服汤已渴者，属消渴。",
							"type":"paragraph"
						},
						{
							"detail":"甘草干姜汤方",
							"type":"paragraph"
						},
						{
							"detail":"甘草（四两，炙）干姜（二两，炮）上咀，以水三升，煮取一升五合，去滓，分温再服。",
							"type":"paragraph"
						},
						{
							"detail":"6．咳而上气，喉中水鸡声，射干麻黄汤主之。",
							"type":"paragraph"
						},
						{
							"detail":"射干麻黄汤方",
							"type":"paragraph"
						},
						{
							"detail":"射干（十三枚，一法三两）麻黄（四两）生姜（四两）细辛紫菀款冬花（各三两）五味子（半升）大枣（七枚）半夏（大者洗，八枚，一法半升）上九味，以水一斗二升，先煮麻黄两沸，去上沫，纳诸药，煮取三升，分温三服。",
							"type":"paragraph"
						},
						{
							"detail":"7.咳逆上气，时时唾浊，但坐不得眠，皂荚丸主之。",
							"type":"paragraph"
						},
						{
							"detail":"皂荚丸方",
							"type":"paragraph"
						},
						{
							"detail":"皂荚（八两，刮去皮，用酥炙）上一味，末之，蜜丸梧子大，以枣膏和汤服三丸，日三夜一服。",
							"type":"paragraph"
						},
						{
							"detail":"8．咳而脉浮者，浓朴麻黄汤主之。",
							"type":"paragraph"
						},
						{
							"detail":"浓朴麻黄汤方",
							"type":"paragraph"
						},
						{
							"detail":"浓朴（五两）麻黄（四两）石膏（如鸡子大）杏仁（半升）半夏（半升）干姜（二两）细辛（二两）小麦（一升）五味子（半升）上九味，以水一斗二升，先煮小麦熟，去滓，纳诸药煮取三升，温服一升，日三服。",
							"type":"paragraph"
						},
						{
							"detail":"9．脉沉者，泽漆汤主之。",
							"type":"paragraph"
						},
						{
							"detail":"泽漆汤方",
							"type":"paragraph"
						},
						{
							"detail":"半夏（半升）紫参（五两，一作紫菀）泽漆（三斤，以东流水五斗煮取一斗五升）生姜（五两）白前（五两）甘草黄芩人参桂枝（各三两）上九味，咀，纳泽漆汁中煮取五升，温服五合，至夜尽。",
							"type":"paragraph"
						},
						{
							"detail":"10．火逆上气，咽喉不利，止逆下气者，麦门冬汤主之。",
							"type":"paragraph"
						},
						{
							"detail":"麦门冬汤方",
							"type":"paragraph"
						},
						{
							"detail":"麦门冬（七升）半夏（一升）人参（二两）甘草（二两）粳米（三合）大枣（十二枚）上六味，以水一斗二升，煮取六升，温服一升，日三夜一服。",
							"type":"paragraph"
						},
						{
							"detail":"11．肺痈，喘不得卧，葶苈大枣泻肺汤主之。",
							"type":"paragraph"
						},
						{
							"detail":"葶苈大枣泻肺汤方",
							"type":"paragraph"
						},
						{
							"detail":"葶苈（熬令黄色，捣丸如弹子大）大枣（十二枚）上先以水三升，煮枣取二升，去枣纳葶苈，煮取一升，顿服。",
							"type":"paragraph"
						},
						{
							"detail":"12．咳而胸满，振寒脉数，咽干不渴，时出浊唾腥臭久久吐脓如米粥者，为肺痈，桔梗汤主之。",
							"type":"paragraph"
						},
						{
							"detail":"桔梗汤方",
							"type":"paragraph"
						},
						{
							"detail":"（亦治血痹）桔梗（一两）甘草（二两）上二味，以水三升，煮取一升，分温再服，则吐脓血也。",
							"type":"paragraph"
						},
						{
							"detail":"13．咳而上气，此为肺胀，其人喘，目如脱状，脉浮大者，越婢加半夏汤主之。",
							"type":"paragraph"
						},
						{
							"detail":"越婢加半夏汤方",
							"type":"paragraph"
						},
						{
							"detail":"麻黄（六两）石膏（半升）生姜（三两）大枣（十五枚）甘草（二两）半夏（半升）上六味，以水六升，先煮麻黄，去上沫，纳诸药，煮取三升，分温三服。",
							"type":"paragraph"
						},
						{
							"detail":"14．肺胀，咳而上气，烦躁而喘，脉浮者，心下有水，小青龙加石膏汤主之。",
							"type":"paragraph"
						},
						{
							"detail":"小青龙加石膏汤方",
							"type":"paragraph"
						},
						{
							"detail":"（《千金》证治同，外更加胁下痛引缺盆。）麻黄芍药桂枝细辛甘草干姜（各三两）五味子半夏（各半升）石膏（二两）上九味，以水一斗，先煮麻黄，去上沫，纳诸药，煮取三升，强人服一升，羸者减之，日三服，小儿服四合。",
							"type":"paragraph"
						},
						{
							"detail":"附方",
							"type":"paragraph"
						},
						{
							"detail":"《外台》炙甘草汤",
							"type":"paragraph"
						},
						{
							"detail":"治肺痿涎唾多，心中温温液液者。（方见虚劳中。）",
							"type":"paragraph"
						},
						{
							"detail":"《千金》甘草汤",
							"type":"paragraph"
						},
						{
							"detail":"甘草上一味，以水三升，煮减半，分温三服。",
							"type":"paragraph"
						},
						{
							"detail":"《千金》生姜甘草汤",
							"type":"paragraph"
						},
						{
							"detail":"治肺痿咳唾，涎沫不止，咽燥而渴。",
							"type":"paragraph"
						},
						{
							"detail":"生姜（五两）人参（三两）甘草（四两）大枣（十五枚）上五味，以水七升，煮取三升，分温三服。",
							"type":"paragraph"
						},
						{
							"detail":"《千金》桂枝去芍药加皂荚汤",
							"type":"paragraph"
						},
						{
							"detail":"治肺痿吐涎沫。",
							"type":"paragraph"
						},
						{
							"detail":"桂枝生姜（各三两）甘草（二两）大枣（十枚）皂荚（一枚，去皮子，炙焦）上五味，以水七升，微微火温取三升，分温三服。",
							"type":"paragraph"
						},
						{
							"detail":"《外台》桔梗白散",
							"type":"paragraph"
						},
						{
							"detail":"治咳而胸满，振寒，脉数，咽干不渴，时出浊唾腥臭，久久吐脓如米粥者，为肺痈。",
							"type":"paragraph"
						},
						{
							"detail":"桔梗贝母（各三分）巴豆（一分，去皮，熬研如脂）上三味，为散，强人饮服半钱匕，羸者减之。病在膈上者，吐脓血；膈下者泻出；若下多不止，饮冷水一杯则定。",
							"type":"paragraph"
						},
						{
							"detail":"《千金》苇茎汤",
							"type":"paragraph"
						},
						{
							"detail":"治咳有微热，烦满，胸中甲错，是为肺痈。",
							"type":"paragraph"
						},
						{
							"detail":"苇茎（二升）薏苡仁（半升）桃仁（五十枚）瓜瓣（半升）上四味，以水一斗，先煮苇茎得五升，去滓，纳诸药，煮取二升，服一升，再服，当吐如脓。",
							"type":"paragraph"
						},
						{
							"detail":"15．肺痈，胸满胀，一身面目浮肿，鼻塞清涕出，不闻香臭酸辛，咳逆上气，喘鸣迫塞，葶苈大枣泻肺汤主之。（方见上。三日一剂，可至三四剂，此先服小青龙汤一剂乃进，小青龙方见咳嗽门中。）",
							"type":"paragraph"
						}
					]
				},
				{
					"type":"section",
					"title":"奔豚气病脉证治第八",
					"content":[
						{
							"detail":"1．师曰∶病有奔豚，有吐脓，有惊怖，有火邪，此四部病，皆从惊发得之。",
							"type":"paragraph"
						},
						{
							"detail":"师曰∶奔豚病从少腹起，上冲咽喉，发作欲死，复还止，皆从惊恐得之。",
							"type":"paragraph"
						},
						{
							"detail":"2．奔豚气上冲胸，腹痛，往来寒热，奔豚汤主之。",
							"type":"paragraph"
						},
						{
							"detail":"奔豚汤方",
							"type":"paragraph"
						},
						{
							"detail":"甘草川芎当归（各二两）半夏（四两）黄芩（二两）生葛（五两）芍药（二两）生姜（四两）甘李根白皮（一升）上九味，以水二斗，煮取五升，温服一升，日三夜一服。",
							"type":"paragraph"
						},
						{
							"detail":"3．发汗后，烧针令其汗，针处被寒，核起而赤者，必发奔豚，气从少腹上至心，灸其核上各一壮，与桂枝加桂汤主之。",
							"type":"paragraph"
						},
						{
							"detail":"桂枝加桂汤方",
							"type":"paragraph"
						},
						{
							"detail":"桂枝（五两）芍药（三两）甘草（二两，炙）生姜（三两）大枣（十二枚）上五味，以水七升，微火煮取三升，去滓，温服─升。",
							"type":"paragraph"
						},
						{
							"detail":"4．发汗后，脐下悸者，欲作奔豚，茯苓桂枝甘草大枣汤主之。",
							"type":"paragraph"
						},
						{
							"detail":"茯苓桂枝甘草大枣汤方",
							"type":"paragraph"
						},
						{
							"detail":"茯苓（半斤）甘草（二两，炙）大枣（十五枚）桂枝（四两）上四味，以甘澜水一斗，先煮茯苓，减二升，纳诸药，煮取三升，去滓，温服一升，日三服。（甘澜水法，取水二斗置大盆内，以杓扬之，水上有珠子五六千颗相逐，取用之。）",
							"type":"paragraph"
						}
					]
				},
				{
					"type":"section",
					"title":"胸痹心痛短气病脉证治第九",
					"content":[
						{
							"detail":"1．师曰∶夫脉当取太过不及，阳微阴弦，即胸痹而痛，所以然者，责其极虚也。今阳虚知在上焦，所以胸痹心痛者，以其阴弦故也。",
							"type":"paragraph"
						},
						{
							"detail":"2．平人无寒热，短气不足以息者，实也。",
							"type":"paragraph"
						},
						{
							"detail":"3．胸痹之病，喘息咳唾，胸背痛，短气，寸口脉沉而迟，关上小紧数，栝蒌薤白白酒汤主之。",
							"type":"paragraph"
						},
						{
							"detail":"栝蒌薤白白酒汤方",
							"type":"paragraph"
						},
						{
							"detail":"栝蒌实（一枚，捣）薤白（半升）白酒（七升）上三味，同煮取二升，分温再服。",
							"type":"paragraph"
						},
						{
							"detail":"4．胸痹不得卧，心痛彻背者，栝蒌薤白半夏汤主之。",
							"type":"paragraph"
						},
						{
							"detail":"栝蒌薤白半夏汤方",
							"type":"paragraph"
						},
						{
							"detail":"栝蒌实（一枚，捣）薤白（三两）半夏（半斤）白酒（一斗）上四味，同煮取四升，温服一升，日三服。",
							"type":"paragraph"
						},
						{
							"detail":"5．胸痹心中痞气，气结在胸，胸满，胁下逆抢心，枳实薤白桂枝汤主之。人参汤亦主之。",
							"type":"paragraph"
						},
						{
							"detail":"枳实薤白桂枝汤方",
							"type":"paragraph"
						},
						{
							"detail":"枳实（四枚）浓朴（四两）薤白（半斤）桂枝（一两）栝蒌实（一枚，捣）上五味，以水五升，先煮枳实、浓朴，取二升，去滓，纳诸药，煮数沸，分温三服。",
							"type":"paragraph"
						},
						{
							"detail":"人参汤方",
							"type":"paragraph"
						},
						{
							"detail":"人参甘草干姜白术（各三两）上四味，以水八升，煮取三升，温服一升，日三服。",
							"type":"paragraph"
						},
						{
							"detail":"6．胸痹，胸中气塞、短气，茯苓杏仁甘草汤主之。桔枳姜汤亦主之。",
							"type":"paragraph"
						},
						{
							"detail":"茯苓杏仁甘草汤方",
							"type":"paragraph"
						},
						{
							"detail":"茯苓（三两）杏仁（五十个）甘草（一两）上三味，以水一斗，煮取五升，温服一升，日三服，不瘥更服。",
							"type":"paragraph"
						},
						{
							"detail":"桔皮枳实生姜汤方",
							"type":"paragraph"
						},
						{
							"detail":"桔皮（一斤）枳实（三两）生姜（半斤）上三味，以水五升，煮取二升，分温再服。（《肘后》、《千金》云∶治胸痹，胸中如满，噎塞习习如痒，喉中涩燥唾沫。）7．胸痹，缓急者，薏苡附子散主之。",
							"type":"paragraph"
						},
						{
							"detail":"薏苡附子散方",
							"type":"paragraph"
						},
						{
							"detail":"薏苡仁（十五两）大附子（十枚，炮）上二味，杵为散，服方寸匕，日三服。",
							"type":"paragraph"
						},
						{
							"detail":"8．心中痞，诸逆，心悬痛，桂枝生姜枳实汤主之。",
							"type":"paragraph"
						},
						{
							"detail":"桂枝生姜枳实汤方",
							"type":"paragraph"
						},
						{
							"detail":"桂枝生姜（各三两）枳实（五枚）上三味，以水六升，煮取三升，分温三服。",
							"type":"paragraph"
						},
						{
							"detail":"9．心痛彻背，背痛彻心，乌头赤石脂丸主之。",
							"type":"paragraph"
						},
						{
							"detail":"赤石脂丸方",
							"type":"paragraph"
						},
						{
							"detail":"蜀椒（一两，一法二分）乌头（一分，炮）附子（半两，炮，一法一分）干姜（一两，一法一分）赤石脂（一两，一法二分）上五味，末之，蜜丸如梧子大，先食服一丸，日三服，不知，稍加服。",
							"type":"paragraph"
						},
						{
							"detail":"九痛丸",
							"type":"paragraph"
						},
						{
							"detail":"治九种心痛。",
							"type":"paragraph"
						},
						{
							"detail":"附子（三两，炮）生野狼牙（一两，炙香）巴豆（一两，去皮心，熬研如脂）人参干姜吴茱萸（各一两）上六味，末之，炼蜜丸如梧子大，酒下，强人初服三丸，日三服；弱者二丸。兼治卒中恶，腹胀痛，口不能言。又治连年积冷，流注心胸痛，并冷冲上气，落马坠车血疾等，皆主之。忌口如常法。",
							"type":"paragraph"
						}
					]
				},
				{
					"type":"section",
					"title":"腹满寒疝宿食病脉证治第十",
					"content":[
						{
							"detail":"1．趺阳脉微弦，法当腹满，不满者必便难，两疼痛，此虚寒从下上也，当以温药服之。",
							"type":"paragraph"
						},
						{
							"detail":"2．病者腹满，按之不痛为虚，痛者为实，可下之。舌黄未下者，下之黄自去。",
							"type":"paragraph"
						},
						{
							"detail":"3．腹满时减，复如故，此为寒，当与温药。",
							"type":"paragraph"
						},
						{
							"detail":"4．病者痿黄，躁而不渴，胸中寒实而利不止者，死。",
							"type":"paragraph"
						},
						{
							"detail":"5．寸口脉弦者，即胁下拘急而痛，其人啬啬恶寒也。",
							"type":"paragraph"
						},
						{
							"detail":"6．夫中寒家，喜欠，其人清涕出，发热色和者，善嚏。",
							"type":"paragraph"
						},
						{
							"detail":"7．中寒其人下利，以里虚也，欲嚏不能，此人肚中寒。",
							"type":"paragraph"
						},
						{
							"detail":"8．夫瘦人绕脐痛，必有风冷，谷气不行，而反下之，其气必冲；不冲者，心下则痞。",
							"type":"paragraph"
						},
						{
							"detail":"9．病腹满，发热十日，脉浮而数，饮食如故，浓朴七物汤主之。",
							"type":"paragraph"
						},
						{
							"detail":"浓朴七物汤方",
							"type":"paragraph"
						},
						{
							"detail":"浓朴（半斤）甘草大黄（各三两）大枣（十枚）枳实（五枚）桂枝（二两）生姜（五两）上七味，以水一斗，煮取四升，温服八合，日三服。呕者加半夏五合，下利去大黄，寒多者加生姜至半斤。",
							"type":"paragraph"
						},
						{
							"detail":"10．腹中寒气，雷鸣切痛，胸胁逆满，呕吐，附子粳米汤主之。",
							"type":"paragraph"
						},
						{
							"detail":"附子粳米汤方",
							"type":"paragraph"
						},
						{
							"detail":"附子（一枚，炮）半夏（半升）甘草（一两）大枣（十枚）粳米（半升）上五味，以水八升，煮米熟汤成，去滓，温服一升，日三服。",
							"type":"paragraph"
						},
						{
							"detail":"11．痛而闭者，浓朴三物汤主之。",
							"type":"paragraph"
						},
						{
							"detail":"浓朴三物汤方",
							"type":"paragraph"
						},
						{
							"detail":"浓朴（八两）大黄（四两）枳实（五枚）上三味，以水一斗二升，先煮二味，取五升，纳大黄，煮取三升，温服一升，以利为度。",
							"type":"paragraph"
						},
						{
							"detail":"12．按之心下满痛者，此为实也，当下之，宜大柴胡汤。",
							"type":"paragraph"
						},
						{
							"detail":"大柴胡汤方",
							"type":"paragraph"
						},
						{
							"detail":"柴胡（半斤）黄芩（三两）芍药（三两）半夏（半升，洗）枳实（四枚，炙）大黄（二两）大枣（十二枚）生姜（五两）上八味，以水一斗二升，煮取六升，去滓，再煎，温服一升，日三服。",
							"type":"paragraph"
						},
						{
							"detail":"13．腹满不减，减不足言，当须下之，宜大承气汤。",
							"type":"paragraph"
						},
						{
							"detail":"大承气汤方（见前痉病中。）14．心胸中大寒痛，呕不能饮食，腹中寒，上冲皮起，出见有头足，上下痛而不可触近，大建中汤主之。",
							"type":"paragraph"
						},
						{
							"detail":"大建中汤方",
							"type":"paragraph"
						},
						{
							"detail":"蜀椒（二合，去汗）干姜（四两）人参（二两）上三味，以水四升，煮取二升，去滓，纳胶饴一升，微火煎取一升半，分温再服，如一炊顷，可饮粥二升后更服，当一日食糜，温复之。",
							"type":"paragraph"
						},
						{
							"detail":"15．胁下偏痛，发热，其脉紧弦，此寒也，宜温药下之，以大黄附子汤。",
							"type":"paragraph"
						},
						{
							"detail":"大黄附子汤方",
							"type":"paragraph"
						},
						{
							"detail":"大黄（三两）附子（三枚，炮）细辛（二两）上三味，以水五升，煮取二升，分温三服，若强人煮取二升半，分温三服，服后如人行四五里，进一服。",
							"type":"paragraph"
						},
						{
							"detail":"16．寒气厥逆，赤丸主之。",
							"type":"paragraph"
						},
						{
							"detail":"赤丸方",
							"type":"paragraph"
						},
						{
							"detail":"茯苓（四两）半夏（四两，洗，一方用桂）乌头（二两，炮）细辛（一两，《千金》作人参。）上四味，末之，纳真朱为色，炼蜜丸如麻子大，先食酒饮下三丸，日再夜一服，不知，稍增之，以知为度。",
							"type":"paragraph"
						},
						{
							"detail":"17．腹痛，脉弦而紧，弦则卫气不行，即恶寒，紧则不欲食，邪正相搏，即为寒疝。寒疝绕脐痛，若发则白津出，手足厥冷，其脉沉紧者，大乌头煎主之。",
							"type":"paragraph"
						},
						{
							"detail":"乌头煎方",
							"type":"paragraph"
						},
						{
							"detail":"乌头（大者五枚，熬去皮，不咀）上以水三升，煮取一升，去滓，纳蜜二升，煎令水气尽，取二升，强人服七合，弱人服五合。不瘥，明日更服，不可一日再服。",
							"type":"paragraph"
						},
						{
							"detail":"18．寒疝腹中痛，及胁痛里急者，当归生姜羊肉汤主之。",
							"type":"paragraph"
						},
						{
							"detail":"当归生姜羊肉汤方",
							"type":"paragraph"
						},
						{
							"detail":"当归（三两）生姜（五两）羊肉（一斤）上三味，以水八升，煮取三升，温服七合，日三服，若寒多者，加生姜成一斤；痛多而呕者，加桔皮二两，白术一两。加生姜者，亦加水五升，煮取三升二合，服之。",
							"type":"paragraph"
						},
						{
							"detail":"19．寒疝腹中痛，逆冷，手足不仁，若身疼痛，灸刺、诸药不能治，抵当乌头桂枝汤主之。",
							"type":"paragraph"
						},
						{
							"detail":"乌头桂枝汤方",
							"type":"paragraph"
						},
						{
							"detail":"乌头上一味，以蜜二斤，煎减半，去滓，以桂枝汤五合解之，令得一升后，初服二合，不知，即服三合，又不知，复加至五合。其知者如醉状，得吐者为中病。",
							"type":"paragraph"
						},
						{
							"detail":"桂枝汤方",
							"type":"paragraph"
						},
						{
							"detail":"桂枝（三两，去皮）芍药（三两）甘草（二两，炙）生姜（三两）大枣（十二枚）上五味，，以水七升，微火煮取三升，去滓。",
							"type":"paragraph"
						},
						{
							"detail":"20．其脉数而紧，乃弦，状如弓弦，按之不移。脉数弦者，当下其寒。脉紧大而迟者，必心下坚。脉大而紧者，阳中有阴，可下之。",
							"type":"paragraph"
						},
						{
							"detail":"附方",
							"type":"paragraph"
						},
						{
							"detail":"《外台》乌头汤",
							"type":"paragraph"
						},
						{
							"detail":"治寒疝腹中绞痛，贱风入攻五脏，拘急不得转侧，发作有时，使人阴缩，手足厥逆。",
							"type":"paragraph"
						},
						{
							"detail":"方见上。",
							"type":"paragraph"
						},
						{
							"detail":"《外台》柴胡桂枝汤方",
							"type":"paragraph"
						},
						{
							"detail":"治心腹卒中痛者。",
							"type":"paragraph"
						},
						{
							"detail":"柴胡（四两）黄芩人参芍药桂枝生姜（各一两半）甘草（一两）半夏（二合半）大枣（六枚）上九味，以水六升，煮取三升，温服一升，日三服。",
							"type":"paragraph"
						},
						{
							"detail":"《外台》走马汤",
							"type":"paragraph"
						},
						{
							"detail":"治中恶心痛腹胀，大便不通。",
							"type":"paragraph"
						},
						{
							"detail":"巴豆（二枚，去皮心熬）杏仁（二枚）上二味，以绵缠槌令碎，热汤二合，捻取白汁，饮之当下，老小量之。通治飞尸鬼击病。",
							"type":"paragraph"
						},
						{
							"detail":"21．问曰∶人病有宿食，何以别之？师曰∶寸口脉浮而大，按之反涩，尺中亦微而涩，故知有宿食，大承气汤主之。",
							"type":"paragraph"
						},
						{
							"detail":"22．脉数而滑者，实也，此有宿食，下之愈，宜大承气汤。",
							"type":"paragraph"
						},
						{
							"detail":"23．下利不欲食者，有宿食也，当下之，宜大承气汤。大承气汤方（见前痉病中。）24．宿食在上脘，当吐之，宜瓜蒂散。",
							"type":"paragraph"
						},
						{
							"detail":"瓜蒂散方",
							"type":"paragraph"
						},
						{
							"detail":"瓜蒂（一分，熬黄）赤小豆（一分，煮）上二味，杵为散，以香豉七合煮取汁，和散一钱匕，温服之，不吐者，少加之，以快吐为度而止。亡血及虚者，不可与之。",
							"type":"paragraph"
						},
						{
							"detail":"25．脉紧如转索无常者，有宿食也。",
							"type":"paragraph"
						},
						{
							"detail":"26．脉紧，头痛风寒，腹中有宿食不化也。（一云∶寸口脉紧。）",
							"type":"paragraph"
						}
					]
				}
			]
		},
		{
			"type":"section",
			"title":"卷中",
			"content":[
				{
					"type":"section",
					"title":"五脏风寒积聚病脉证并治第十一",
					"content":[
						{
							"detail":"1．肺中风者，口燥而喘，身运而重，冒而肿胀。",
							"type":"paragraph"
						},
						{
							"detail":"2．肺中寒，吐浊涕。",
							"type":"paragraph"
						},
						{
							"detail":"3．肺死脏，浮之虚，按之弱如葱叶，下无根者，死。",
							"type":"paragraph"
						},
						{
							"detail":"4．肝中风者，头目两胁痛，行常伛，令人嗜甘。",
							"type":"paragraph"
						},
						{
							"detail":"5．肝中寒者，两臂不举，舌本燥，喜太息，胸中痛，不得转侧，食则吐而汗出也。（《脉经》、《千金》云∶时盗汗咳，食已吐其汁。）6．肝死脏，浮之弱，按之如索不来，或曲如蛇行者，死。",
							"type":"paragraph"
						},
						{
							"detail":"7．肝着，其人常欲蹈其胸上，先未苦时，但欲饮热，旋复花汤主之。（臣亿等校诸本旋复花汤，皆同。）",
							"type":"paragraph"
						},
						{
							"detail":"旋复花汤方",
							"type":"paragraph"
						},
						{
							"detail":"旋复花（三两）葱（十四茎）新绛（少许）上三味，以水三升，煮取一升，顿服之。",
							"type":"paragraph"
						},
						{
							"detail":"8．心中风者，翕翕发热，不能起，心中饥，食即呕吐。",
							"type":"paragraph"
						},
						{
							"detail":"9．心中寒者，其人苦病心如啖蒜状，剧者心痛彻背，背痛彻心，譬如蛊注，其脉浮者，自吐乃愈。",
							"type":"paragraph"
						},
						{
							"detail":"10．心伤者，其人劳倦，即头面赤而下重，心中痛而自烦，发热，当脐跳，其脉弦，此为心脏伤所致也。",
							"type":"paragraph"
						},
						{
							"detail":"11．心死脏，浮之实如丸豆，按之益躁疾者，死。",
							"type":"paragraph"
						},
						{
							"detail":"12．邪哭使魂魄不安者，血气少也。血气少者，属于心。心气虚者，其人则畏，合目欲眠，梦远行而精神离散，魂魄妄行。阴气衰者为癫，阳气衰者为狂。",
							"type":"paragraph"
						},
						{
							"detail":"13．脾中风者，翕翕发热，形如醉人，腹中烦重，皮目而短气。（臣亿等详五脏各有中风中寒，今脾只载中风，肾中风、中寒俱不载者，以古文简乱极多，去古既远，无文可以补缀也。）14．脾死脏，浮之大坚，按之如覆杯，洁洁状如摇者，死。",
							"type":"paragraph"
						},
						{
							"detail":"15．趺阳脉浮而涩，浮则胃气强，涩则小便数，浮涩相搏，大便则坚，其脾为约，麻子仁丸主之。",
							"type":"paragraph"
						},
						{
							"detail":"麻子仁丸方",
							"type":"paragraph"
						},
						{
							"detail":"麻子仁（二升）芍药（半斤）枳实（一斤）大黄（一斤）浓朴（一尺）杏仁（一升）上六味，末之，炼蜜和丸梧子大，饮服十丸，日三，以知为度。",
							"type":"paragraph"
						},
						{
							"detail":"16．肾着之病，其人身体重，腰中冷，如坐水中，形如水状，反不渴，小便自利，饮食如故，病属下焦。身劳汗出，衣里冷湿，久久得之。腰以下冷痛，腹重如带五千钱，甘姜苓术汤主之。",
							"type":"paragraph"
						},
						{
							"detail":"甘草干姜茯苓白术汤方",
							"type":"paragraph"
						},
						{
							"detail":"甘草白术（各二两）干姜茯苓（各四两）上四味，以水五升，煮取三升，分温三服，腰中即温。",
							"type":"paragraph"
						},
						{
							"detail":"17．肾死脏，浮之坚，按之乱如转丸，益下入尺中者，死。",
							"type":"paragraph"
						},
						{
							"detail":"18．问曰∶三焦竭部，上焦竭善噫，何谓也？师曰∶上焦受中焦气，未和，不能消谷，故能噫耳。下焦竭，即遗溺失便，其气不和，不能自禁制，不须治，久则愈。",
							"type":"paragraph"
						},
						{
							"detail":"19．师曰∶热在上焦者，因咳为肺痿；热在中焦者，则为坚；热在下焦者，则尿血，亦令淋秘不通。大肠有寒者，多溏；有热者，便肠垢小肠有寒者，其人下重便血；有热者，必痔。",
							"type":"paragraph"
						},
						{
							"detail":"20．问曰∶病有积、有聚、有馨气，何谓也？师曰∶积者，脏病也，终不移；聚者，腑病也，发作有时，展转痛移，为可治。馨气者，胁下痛，按之则愈，复发为馨气。诸积大法，脉来细而附骨者，乃积也。寸口，积在胸中；微出寸口，积在喉中；关上，积在脐旁；上关上，积在心下；微下关，积在少腹；尺中，积在气冲；脉出左，积在左；脉出右，积在右；脉两出，积在中央。",
							"type":"paragraph"
						},
						{
							"detail":"各以其部处之。",
							"type":"paragraph"
						}
					]
				},
				{
					"type":"section",
					"title":"痰饮咳嗽病脉证并治第十二",
					"content":[
						{
							"detail":"1．问曰∶夫饮有四，何谓也？师曰∶有痰饮，有悬饮，有溢饮，有支饮。",
							"type":"paragraph"
						},
						{
							"detail":"2．问曰∶四饮何以为异？师曰∶其人素盛今瘦，水走肠间，沥沥有声，谓之痰饮；饮后水流在胁下，咳吐引痛，谓之悬饮；饮水流行，归于四肢，当汗出而不汗出，身体疼重，谓之溢饮；咳逆倚息，气短不得卧，其形如肿，谓之支饮。",
							"type":"paragraph"
						},
						{
							"detail":"3．水在心，心下坚筑，短气，恶水不欲饮。",
							"type":"paragraph"
						},
						{
							"detail":"4．水在肺，吐涎沫，欲饮水。",
							"type":"paragraph"
						},
						{
							"detail":"5．水在脾，少气身重。",
							"type":"paragraph"
						},
						{
							"detail":"6．水在肝，胁下支满，嚏而痛。",
							"type":"paragraph"
						},
						{
							"detail":"7．水在肾，心下悸。",
							"type":"paragraph"
						},
						{
							"detail":"8．夫心下有留饮，其人背寒冷如掌大。",
							"type":"paragraph"
						},
						{
							"detail":"9．留饮者，胁下痛引缺盆，咳嗽则辄已（一作∶转甚。）10．胸中有留饮，其人短气而渴。四肢历节病，脉沉者有留饮。",
							"type":"paragraph"
						},
						{
							"detail":"11．膈上病痰，满喘咳吐，发则寒热，背痛，腰疼，目泣自出，其人振振身剧，必有伏饮。",
							"type":"paragraph"
						},
						{
							"detail":"12．夫病患饮水多，必暴喘满。凡食少饮多，水停心下，甚者则悸，微者短气。脉双弦者，寒也。皆大下后里虚。脉偏弦者，饮也。",
							"type":"paragraph"
						},
						{
							"detail":"13．肺饮不弦，但苦喘短气。",
							"type":"paragraph"
						},
						{
							"detail":"14．支饮亦喘而不能卧，加短气，其脉平也。",
							"type":"paragraph"
						},
						{
							"detail":"15．病痰饮者，当以温药和之。",
							"type":"paragraph"
						},
						{
							"detail":"16．心下有痰饮，胸胁支满，目眩，苓桂术甘汤主之。",
							"type":"paragraph"
						},
						{
							"detail":"茯苓桂枝白术甘草汤方",
							"type":"paragraph"
						},
						{
							"detail":"茯苓（四两）桂枝白术（各三两）甘草（二两）上四味，以水六升，煮取三升，分温三服，小便则利。",
							"type":"paragraph"
						},
						{
							"detail":"17．夫短气有微饮，当从小便去之，苓桂术甘汤主之。（方见上）。肾气丸亦主之。（方见妇人杂病中。）18．病者脉伏，其人欲自利，利反快，虽利，心下续坚满，此为留饮欲去故也，甘遂半夏汤主之。",
							"type":"paragraph"
						},
						{
							"detail":"甘遂半夏汤方",
							"type":"paragraph"
						},
						{
							"detail":"甘遂（大者，三枚）半夏（十二枚以水一升煮取半升，去滓）芍药（五枚）甘草（如指大一枚，炙一本作无）上四味，以水二升，煮取半升，去滓，以蜜半升，和药汁煎取八合，顿服之。",
							"type":"paragraph"
						},
						{
							"detail":"19．脉浮而细滑，伤饮。",
							"type":"paragraph"
						},
						{
							"detail":"20．脉弦数，有寒饮，冬夏难治。",
							"type":"paragraph"
						},
						{
							"detail":"21．脉沉而弦者，悬饮内痛。",
							"type":"paragraph"
						},
						{
							"detail":"22．病悬饮者，十枣汤主之。",
							"type":"paragraph"
						},
						{
							"detail":"十枣汤方",
							"type":"paragraph"
						},
						{
							"detail":"芫花熬甘遂大戟（各等分）上三味，捣筛，以水一升五合，先煮肥大枣十枚，取八合，去滓，纳药末，强人服一钱匕，羸人服半钱，平旦温服之，不下者，明日更加半钱，得快之后，糜粥自养。",
							"type":"paragraph"
						},
						{
							"detail":"23．病溢饮者，当发其汗，大青龙汤主之，小青龙汤亦主之。",
							"type":"paragraph"
						},
						{
							"detail":"大青龙汤方",
							"type":"paragraph"
						},
						{
							"detail":"麻黄（六两，去节）桂枝（二两，去皮）甘草（二两，炙）杏仁（四十个，去皮尖）生姜（三两）大枣（十二枚）石膏（如鸡子大，碎）上七味，以水九升，先煮麻黄，减二升，去上沫，纳诸药，煮取三升，去滓，温服一升，取微似汗，汗多者温粉粉之。",
							"type":"paragraph"
						},
						{
							"detail":"小青龙汤方",
							"type":"paragraph"
						},
						{
							"detail":"麻黄（三两，去节）芍药（三两）五味子（半升）干姜（三两）甘草（三两，炙）细辛（三两）桂枝（三两，去皮）半夏（半升，汤洗）上八味，以水一斗，先煮麻黄，减二升，去上沫，纳诸药，煮取三升，去滓，温服一升。",
							"type":"paragraph"
						},
						{
							"detail":"24．膈间支饮，其人喘满，心下痞坚，面色黧黑，其脉沉紧，得之数十日，医吐下之不愈，木防己汤主之。虚者即愈，实者三日复发，复与不愈者，宜木防己汤去石膏加茯苓芒硝汤主之。",
							"type":"paragraph"
						},
						{
							"detail":"木防己汤方",
							"type":"paragraph"
						},
						{
							"detail":"木防己（三两）石膏（十二枚，鸡子大）桂枝（二两）人参（四两）上四味，以水六升，煮取二升，分温再服。",
							"type":"paragraph"
						},
						{
							"detail":"木防己加茯苓芒硝汤方",
							"type":"paragraph"
						},
						{
							"detail":"木防己桂枝（各二两）芒硝（三合）人参茯苓（各四两）上五味，以水六升，煮取二升，去滓，纳芒硝，再微煎，分温再服，微利则愈。",
							"type":"paragraph"
						},
						{
							"detail":"25．心下有支饮，其人苦冒眩，泽泻汤主之。",
							"type":"paragraph"
						},
						{
							"detail":"泽泻汤方",
							"type":"paragraph"
						},
						{
							"detail":"泽泻（五两）白术（二两）上二味，以水二升，煮取一升，分温再服。",
							"type":"paragraph"
						},
						{
							"detail":"26．支饮胸满者，浓朴大黄汤主之。",
							"type":"paragraph"
						},
						{
							"detail":"浓朴大黄汤方",
							"type":"paragraph"
						},
						{
							"detail":"浓朴（一尺）大黄（六两）枳实（四枚）上三味，以水五升，煮取二升，分温再服。",
							"type":"paragraph"
						},
						{
							"detail":"27．支饮不得息，葶苈大枣泻肺汤主之。（方见肺痈中。）28．呕家本渴，渴者为欲解，今反不渴，心下有支饮故也，小半夏汤主之。（《千金》云∶小半夏加茯苓汤。）",
							"type":"paragraph"
						},
						{
							"detail":"小半夏汤方",
							"type":"paragraph"
						},
						{
							"detail":"半夏（一升）生姜（半斤）上二味，以水七升，煮取一升半，分温再服。",
							"type":"paragraph"
						},
						{
							"detail":"29．腹满，口舌干燥，此肠间有水气，己椒苈黄丸主之。",
							"type":"paragraph"
						},
						{
							"detail":"防己椒目葶苈大黄丸方",
							"type":"paragraph"
						},
						{
							"detail":"防己椒目葶苈（熬）大黄（各一两）上四味，末之，蜜丸如梧子大，先食饮服一丸，日三服。稍增，口中有津液。渴者加芒硝半两。",
							"type":"paragraph"
						},
						{
							"detail":"30．卒呕吐，心下痞，膈间有水，眩悸者，小半夏加茯苓汤主之。",
							"type":"paragraph"
						},
						{
							"detail":"小半夏加茯苓汤方",
							"type":"paragraph"
						},
						{
							"detail":"半夏（一升）生姜（半斤）茯苓（三两一法四两）上三味，以水七升，煮取一升五合，分温再服。",
							"type":"paragraph"
						},
						{
							"detail":"31．假令瘦人，脐下有悸，吐涎沫而癫眩，此水也，五苓散主之。",
							"type":"paragraph"
						},
						{
							"detail":"五苓散方",
							"type":"paragraph"
						},
						{
							"detail":"泽泻（一两一分）猪苓（三分，去皮）茯苓（三分）白术（三分）桂（二分，去皮）上五味，为末，白饮服方寸匕，日三服，多饮暖水，汗出愈。",
							"type":"paragraph"
						},
						{
							"detail":"附方",
							"type":"paragraph"
						},
						{
							"detail":"《外台》茯苓饮治心胸中有停痰宿水，自吐出水后，心胸间虚，气满不能食，消痰气，令能食。",
							"type":"paragraph"
						},
						{
							"detail":"茯苓人参白术（各三两）枳实（二两）桔皮（二两半）生姜（四两）上六味，水六升，煮取一升八合，分温三服，如人行八九里进之。",
							"type":"paragraph"
						},
						{
							"detail":"32．咳家其脉弦，为有水，十枣汤主之。（方见上。）33．夫有支饮家，咳烦，胸中痛者，不卒死，至一百日或一岁，宜十枣汤。（方见上。）34．久咳数岁，其脉弱者，可治；实大数者，死。其脉虚者，必苦冒，其人本有支饮在胸中故也。治属饮家。",
							"type":"paragraph"
						},
						{
							"detail":"35．咳逆倚息不得卧，小青龙汤主之。（方见上）。",
							"type":"paragraph"
						},
						{
							"detail":"36．青龙汤下已，多唾，口燥，寸脉沉，尺脉微，手足厥逆，气从小腹上冲胸咽，手足痹，其面翕热如醉状，因复下流阴股，小便难，时复冒者，与茯苓桂枝五味甘草汤，治其气冲。",
							"type":"paragraph"
						},
						{
							"detail":"桂苓五味甘草汤方",
							"type":"paragraph"
						},
						{
							"detail":"茯苓（四两）桂枝（去皮，四两）甘草（炙，三两）五味子（半升）上四味，以水八升，煮取三升，去滓，分温三服。",
							"type":"paragraph"
						},
						{
							"detail":"37．冲气即低，而反更咳、胸满者，用桂苓五味甘草汤，去桂，加干姜、细辛，以治其咳满。",
							"type":"paragraph"
						},
						{
							"detail":"苓甘五味姜辛汤方",
							"type":"paragraph"
						},
						{
							"detail":"茯苓（四两）甘草干姜细辛（各三两）五味（半升）上五味，以水八升，煮取三升，去滓，温服半升，日三。",
							"type":"paragraph"
						},
						{
							"detail":"38．咳满即止，而更复渴，冲气复发者，以细辛、干姜为热药也，服之当遂渴。而渴反止者，为支饮也。支饮者，法当冒，冒者必呕，呕者复纳半夏以去其水。",
							"type":"paragraph"
						},
						{
							"detail":"桂苓五味甘草去桂加干姜细辛半夏汤方",
							"type":"paragraph"
						},
						{
							"detail":"茯苓（四两）甘草细辛干姜（各二两）五味子半夏（各半升）上六味，以水八升，煮取三升，去滓，温服半升，日三。",
							"type":"paragraph"
						},
						{
							"detail":"39．水去呕止，其人形肿者，加杏仁主之。其证应纳麻黄，以其人遂痹故不纳之。若逆而纳之者必厥，所以然者，以其人血虚，麻黄发其阳故也。",
							"type":"paragraph"
						},
						{
							"detail":"苓甘五味加姜辛半夏杏仁汤方",
							"type":"paragraph"
						},
						{
							"detail":"茯苓（四两）甘草（三两）五味（半升）干姜（三两）细辛（三两）半夏（半升）杏仁（半升，去皮尖）上七味，以水一斗，煮取三升，去滓，温服半升，日三。",
							"type":"paragraph"
						},
						{
							"detail":"40．若面热如醉，此为胃热上冲熏其面，加大黄以利之。",
							"type":"paragraph"
						},
						{
							"detail":"苓甘五味加姜辛半杏大黄汤方",
							"type":"paragraph"
						},
						{
							"detail":"茯苓（四两）甘草（三两）五味（半升）干姜（三两）细辛（三两）半夏（半升）杏仁（半升）大黄（三两）上八味，以水一斗，煮取三升，去滓，温服半升，日三。",
							"type":"paragraph"
						},
						{
							"detail":"41．先渴后呕，为水停心下，此属饮家，小半夏加茯苓汤主之。（方见上）。",
							"type":"paragraph"
						}
					]
				},
				{
					"type":"section",
					"title":"消渴小便利淋病脉证并治第十三",
					"content":[
						{
							"detail":"1．厥阴之为病，消渴，气上冲心，心中疼热，饥而不欲食，食即吐蛔，下之利不止。",
							"type":"paragraph"
						},
						{
							"detail":"2．寸口脉浮而迟，浮即为虚，迟即为劳，虚则卫气不足，劳则荣气竭。",
							"type":"paragraph"
						},
						{
							"detail":"趺阳脉浮而数，浮即为气，数即消谷而大坚，（一作紧）气盛则溲数，溲数即坚，坚数相搏，即为消渴。",
							"type":"paragraph"
						},
						{
							"detail":"3．男子消渴，小便反多，以饮一斗，小便一斗，肾气丸主之。（方见妇人杂病中。）4．脉浮，小便不利，微热消渴者，宜利小便、发汗，五苓散主之。",
							"type":"paragraph"
						},
						{
							"detail":"5．渴欲饮水，水入则吐者，名曰水逆，五苓散主之。（方见上。）6．渴欲饮水不止者，文蛤散主之。",
							"type":"paragraph"
						},
						{
							"detail":"文蛤散方",
							"type":"paragraph"
						},
						{
							"detail":"文蛤（五两）上一味，杵为散，以沸汤五合，和服方寸匕。",
							"type":"paragraph"
						},
						{
							"detail":"7．淋之为病，小便如粟状，小腹弦急，痛引脐中。",
							"type":"paragraph"
						},
						{
							"detail":"8．趺阳脉数，胃中有热，即消谷引食，大便必坚，小便即数。",
							"type":"paragraph"
						},
						{
							"detail":"9．淋家不可发汗，发汗则必便血。",
							"type":"paragraph"
						},
						{
							"detail":"10．小便不利者，有水气，其人苦渴，栝蒌瞿麦丸主之。",
							"type":"paragraph"
						},
						{
							"detail":"栝蒌瞿麦丸方",
							"type":"paragraph"
						},
						{
							"detail":"栝蒌根（二两）茯苓薯蓣（各三两）附子（一枚，炮）瞿麦（一两）上五味，末之，炼蜜丸梧子大，饮服三丸，日三服。不知，增至七八丸。以小便利，腹中温为知。",
							"type":"paragraph"
						},
						{
							"detail":"11．小便不利，蒲灰散主之、滑石白鱼散、茯苓戎盐汤并主之。",
							"type":"paragraph"
						},
						{
							"detail":"蒲灰散方",
							"type":"paragraph"
						},
						{
							"detail":"蒲灰（七分）滑石（三分）上二味，杵为散，饮服半寸匕，日三服。",
							"type":"paragraph"
						},
						{
							"detail":"滑石白鱼散方",
							"type":"paragraph"
						},
						{
							"detail":"滑石（二分）乱发（二分，烧）白鱼（二分）上三味，杵为散，饮服半钱匕，日三服。",
							"type":"paragraph"
						},
						{
							"detail":"茯苓戎盐汤方",
							"type":"paragraph"
						},
						{
							"detail":"茯苓（半斤）白术（二两）戎盐（弹丸大一枚）上三味，先将茯苓、白术煎成，入戎盐再煎，分温三服。",
							"type":"paragraph"
						},
						{
							"detail":"12．渴欲饮水，口干舌燥者，白虎加人参汤主之。（方见中篇中。）13．脉浮发热，渴欲饮水，小便不利者，猪苓汤主之。",
							"type":"paragraph"
						},
						{
							"detail":"猪苓汤方",
							"type":"paragraph"
						},
						{
							"detail":"猪苓（去皮）茯苓阿胶滑石泽泻（各一两）上五味，以水四升，先煮四味，取二升，去滓，纳胶烊消，温服七合，日三服。",
							"type":"paragraph"
						}
					]
				},
				{
					"type":"section",
					"title":"水气病脉证并治第十四",
					"content":[
						{
							"detail":"1．师曰∶病有风水，有皮水，有正水，有石水，有黄汗。风水其脉自浮，外证骨节疼痛，恶风；皮水其脉亦浮，外证浮肿，按之没指，不恶风，其腹如鼓，不渴，当发其汗；正水其脉沉迟，外证自喘；石水其脉自沉，外证腹满不喘；黄汗其脉沉迟，身发热，胸满，四肢头面肿，久不愈，必致痈脓。",
							"type":"paragraph"
						},
						{
							"detail":"2．脉浮而洪，浮则为风，洪则为气。风气相搏，风强则为隐疹，身体为痒，痒为泄风，久为痂癞；气强则为水，难以俯仰。风气相击，身体洪肿，汗出乃愈。恶风则虚，此为风水；不恶风者，小便通利，上焦有寒，其口多涎，此为黄汗。",
							"type":"paragraph"
						},
						{
							"detail":"3．寸口脉沉滑者，中有水气，面目肿大有热，名曰风水。视人之目窠上微拥，如蚕新卧起状，其颈脉动，时时咳，按其手足上，陷而不起者，风水。",
							"type":"paragraph"
						},
						{
							"detail":"4．太阳病脉浮而紧，法当骨节疼痛。反不疼，身体反重而酸，其人不渴，汗出即愈，此为风水。恶寒者，此为极虚，发汗得之。",
							"type":"paragraph"
						},
						{
							"detail":"渴而不恶寒者，此为皮水。",
							"type":"paragraph"
						},
						{
							"detail":"身肿而冷，状如周痹，胸中窒不能食，反聚痛，暮躁不得眠，此为黄汗，痛在骨节。咳而喘，不渴者，此为脾胀，其状如肿，发汗即愈。",
							"type":"paragraph"
						},
						{
							"detail":"然诸病此者，渴而下利，小便数者，皆不可发汗。",
							"type":"paragraph"
						},
						{
							"detail":"5．里水者，一身面目黄肿，其脉沉，小便不利，故令病水。假如小便自利，此亡津液，故令渴也。越婢加术汤主之。（方见中风。）6．趺阳脉当伏，今反紧，本自有寒，疝、瘕腹中痛，医反下之，下之即胸满短气。",
							"type":"paragraph"
						},
						{
							"detail":"7．趺阳脉当伏，今反数，本自有热，消谷，小便数。今反不利，此欲作水。",
							"type":"paragraph"
						},
						{
							"detail":"8．寸口脉浮而迟，浮脉则热，迟脉则潜，热潜相搏，名曰沉。趺阳脉浮而数，浮脉即热，数脉即止，热止相搏，名曰伏。沉伏相搏，名曰水。沉则络脉虚，伏则小便难，虚难相搏，水走皮肤，即为水矣。",
							"type":"paragraph"
						},
						{
							"detail":"9．寸口脉弦而紧，弦则卫气不行，即恶寒，水不沾流，走于肠间。",
							"type":"paragraph"
						},
						{
							"detail":"少阴脉紧而沉，紧则为痛，沉则为水，小便即难。",
							"type":"paragraph"
						},
						{
							"detail":"10．脉得诸沉，当责有水，身体肿重。水病脉出者，死。",
							"type":"paragraph"
						},
						{
							"detail":"11．夫水病患，目下有卧蚕，而目鲜泽，脉伏，其人消渴。病水腹大，小便不利，其脉沉绝者，有水，可下之。",
							"type":"paragraph"
						},
						{
							"detail":"12．问曰∶病下利后渴饮水，小便不利，腹满阴肿者，何也？答曰∶此法当病水，若小便自利及汗出者，自当愈。",
							"type":"paragraph"
						},
						{
							"detail":"13．心水者，其身重而少气不得卧，烦而躁，其人阴肿。",
							"type":"paragraph"
						},
						{
							"detail":"14．肝水者，其腹大，不能自转侧，胁下腹痛，时时津液微生，小便续通。",
							"type":"paragraph"
						},
						{
							"detail":"15．肺水者，其身肿，小便难，时时鸭溏。",
							"type":"paragraph"
						},
						{
							"detail":"16．脾水者，其腹大，四肢苦重，津液不生，但苦少气，小便难。",
							"type":"paragraph"
						},
						{
							"detail":"17．肾水者，其腹大，脐肿，腰痛，不得溺，阴下湿如牛鼻上汗，其足逆冷，面反瘦。",
							"type":"paragraph"
						},
						{
							"detail":"18．师曰∶诸有水者，腰以下肿，当利小便；腰以上肿，当发汗乃愈。",
							"type":"paragraph"
						},
						{
							"detail":"19．师曰∶寸口脉沉而迟，沉则为水，迟则为寒，寒水相搏，趺阳脉伏，水谷不化，脾气衰则溏，胃气衰则身肿。少阳脉卑，少阴脉细，男子则小便不利，妇人则经水不通，经为血，血不利则为水，名曰血分。",
							"type":"paragraph"
						},
						{
							"detail":"20．问曰∶病有血分、水分，何也？师曰∶经水前断，后病水，名曰血分，此病难治；先病水，后经水断，名曰水分，此病易治。何以故？去水，其经自下。",
							"type":"paragraph"
						},
						{
							"detail":"21．问曰∶病者苦水，面目、身体、四肢皆肿，小便不利。脉之，不言水，反言胸中痛，气上冲咽，状如炙肉，当微咳喘。审如师言，其脉何类？师曰∶寸口脉沉而紧，沉为水，紧为寒，沉紧相搏，结在关元。始时当微，年盛不觉。阳衰之后，荣卫相干，阳损阴盛，结寒微动，肾气上冲，喉咽塞噎，胁下急痛。医以为流饮，而大下之。气击不去，其病不除。后重吐之，胃家虚烦，咽燥欲饮水，小便不利，水谷不化，面目手足浮肿。又与葶苈丸下水，当时如小瘥，食饮过度，肿复如前，胸胁苦痛，象若奔豚，其水扬溢，则浮咳喘逆。当先攻击卫气，令止，乃治咳，咳止，其喘自瘥。先治新病，病当在后。",
							"type":"paragraph"
						},
						{
							"detail":"22．风水脉浮，身重，汗出恶风者，防己黄汤主之。腹痛加芍药。",
							"type":"paragraph"
						},
						{
							"detail":"防己黄汤方（方见湿病中。）23．风水恶风，一身悉肿，脉浮，不渴，续自汗出，无大热，越婢汤主之。",
							"type":"paragraph"
						},
						{
							"detail":"越婢汤方",
							"type":"paragraph"
						},
						{
							"detail":"麻黄（六两）石膏（半斤）生姜（三两）甘草（二两）大枣（十五枚）上五味，以水六升，先煮麻黄，去上沫，纳诸药，煮取三升，分温三服。恶风者，加附子一枚，炮。风水，加术四两。（《古今录验》）24．皮水为病，四肢肿，水气在皮肤中，四肢聂聂动者，防己茯苓汤主之。",
							"type":"paragraph"
						},
						{
							"detail":"防己茯苓汤方",
							"type":"paragraph"
						},
						{
							"detail":"防己（三两）黄（三两）桂枝（三两）茯苓（六两）甘草（二两）上五味，以水六升，煮取二升，分温三服。",
							"type":"paragraph"
						},
						{
							"detail":"25．里水，越婢加术汤主之，甘草麻黄汤亦主之。",
							"type":"paragraph"
						},
						{
							"detail":"越婢加术汤方（见上。于内加白术四两。又见中风中。）",
							"type":"paragraph"
						},
						{
							"detail":"甘草麻黄汤方",
							"type":"paragraph"
						},
						{
							"detail":"甘草（二两）麻黄（四两）上二味，以水五升，先煮麻黄，去上沫，纳甘草，煮取三升，温服一升，重复汗出，不汗再服，慎风寒。",
							"type":"paragraph"
						},
						{
							"detail":"26．水之为病，其脉沉小，属少阴。浮者为风，无水，虚胀者为气。水，发其汗即已。脉沉者，宜麻黄附子汤。浮者，宜杏子汤。",
							"type":"paragraph"
						},
						{
							"detail":"麻黄附子汤方",
							"type":"paragraph"
						},
						{
							"detail":"麻黄（三两）甘草（二两）附子（一枚，泡）上三味，以水七升，先煮麻黄，去上沫，纳诸药，煮取二升半，温服八合，日三服。",
							"type":"paragraph"
						},
						{
							"detail":"杏子汤方",
							"type":"paragraph"
						},
						{
							"detail":"（未见。恐是麻黄杏仁甘草石膏汤。）27．厥而皮水者，蒲灰散主之。（方见消渴中。）28．问曰∶黄汗之为病，身体肿，发热，汗出而渴，状如风水，汗沾衣，色正黄如柏汁，脉自沉，何从得之？师曰∶以汗出入水中浴，水从汗孔入得之，宜芍桂酒汤主之。",
							"type":"paragraph"
						},
						{
							"detail":"黄芍药桂枝苦酒汤方",
							"type":"paragraph"
						},
						{
							"detail":"黄（五两）芍药（三两）桂枝（三两）上三味，以苦酒一升，水七升，相和，煮取三升，温服一升。当心烦，服至六七日乃解。若心烦不止者，以苦酒阻故也。（一方用美酒醯代苦酒。）29．黄汗之病，两胫自冷；假令发热，此属历节。食已汗出，又身常暮卧盗汗出者，此劳气也。若汗出已，反发热者，久久其身必甲错；发热不止者，必生恶疮。若身重，汗出已辄轻者，久久必身，即胸中痛，又从腰以上必汗出，下无汗，腰髋弛痛，如有物在皮中状，剧者不能食，身疼重，烦躁，小便不利，此为黄汗，桂枝加黄汤主之。",
							"type":"paragraph"
						},
						{
							"detail":"桂枝加黄汤方",
							"type":"paragraph"
						},
						{
							"detail":"桂枝芍药（各二两）甘草（二两）生姜（三两）大枣（十二枚）黄（二两）上六味，以水八升，煮取三升，温服一升，须臾，饮热稀粥一升余，以助药力，温复取微汗，若不汗更服。",
							"type":"paragraph"
						},
						{
							"detail":"30．师曰∶寸口脉迟而涩，迟则为寒，涩为血不足。趺阳脉微而迟，微则为气，迟则为寒。寒气不足，则手足逆冷；手足逆冷，则荣卫不利；荣卫不利，则腹满肠鸣相逐。气转膀胱；荣卫俱劳。阳气不通即身冷，阴气不通即骨疼；阳前通则恶寒，阴前通则痹不仁。阴阳相得，其气乃行，大气一转，其气乃散。实则失气，虚则遗溺，名曰气分。",
							"type":"paragraph"
						},
						{
							"detail":"31．气分，心下坚，大如盘，边如旋杯，水饮所作，桂枝去芍加麻辛附子汤主之。",
							"type":"paragraph"
						},
						{
							"detail":"桂枝去芍药加麻黄细辛附子汤方",
							"type":"paragraph"
						},
						{
							"detail":"桂枝（三两）生姜（三两）甘草（二两）大枣（十二枚）麻黄细辛（各二两）附子（一枚，炮）上七味，以水七升，煮麻黄，去上沫，纳诸药，煮取二升，分温三服。当汗出，如虫行皮中即愈。",
							"type":"paragraph"
						},
						{
							"detail":"32．心下坚，大如盘，边如旋盘，水饮所作，枳术汤主之。",
							"type":"paragraph"
						},
						{
							"detail":"枳术汤方",
							"type":"paragraph"
						},
						{
							"detail":"枳实（七枚）白术（二两）上二味，以水五升，煮取三升，分温三服。腹中软，即当散也。",
							"type":"paragraph"
						},
						{
							"detail":"附方",
							"type":"paragraph"
						},
						{
							"detail":"《外台》防己黄汤",
							"type":"paragraph"
						},
						{
							"detail":"治风水，脉浮为在表，其人或头汗出，表无他病，病者但下重，从腰以上为和，腰以下当肿及阴，难以屈伸。（方见风湿中。）",
							"type":"paragraph"
						}
					]
				},
				{
					"type":"section",
					"title":"黄胆病脉证并治第十五",
					"content":[
						{
							"detail":"1．寸口脉浮而缓，浮则为风，缓则为痹，痹非中风，四肢苦烦，脾色必黄，瘀热以行。",
							"type":"paragraph"
						},
						{
							"detail":"2．趺阳脉紧而数，数则为热，热则消谷；紧则为寒，食即为满。尺脉浮为伤肾，趺阳脉紧为伤脾。风寒相搏，食谷即眩，谷气不消，胃中苦浊，浊气下流，小便不通，阴被其寒，热流膀胱，身体尽黄，名曰谷疸。",
							"type":"paragraph"
						},
						{
							"detail":"额上黑，微汗出，手足中热，薄暮即发，膀胱急，小便自利，名曰女劳疸。腹如水状，不治。",
							"type":"paragraph"
						},
						{
							"detail":"心中懊而热，不能食，时欲吐，名曰酒疸。",
							"type":"paragraph"
						},
						{
							"detail":"3．阳明病，脉迟者，食难用饱，饱则发烦，头眩，小便必难，此欲作谷疸。虽下之，腹满如故，所以然者，脉迟故也。",
							"type":"paragraph"
						},
						{
							"detail":"4．夫病酒黄胆，必小便不利。其候心中热，足下热，是其证也。",
							"type":"paragraph"
						},
						{
							"detail":"5．酒黄胆者，或无热，靖言了了，腹满欲吐，鼻燥。其脉浮者，先吐之；沉弦者，先下之。",
							"type":"paragraph"
						},
						{
							"detail":"6．酒疸，心中热，欲吐者，吐之愈。",
							"type":"paragraph"
						},
						{
							"detail":"7．酒疸下之，久久为黑疸，目青面黑，心中如啖蒜齑状，大便正黑，皮肤爪之不仁，其脉浮弱，虽黑微黄，故知之。",
							"type":"paragraph"
						},
						{
							"detail":"8．师曰∶病黄胆，发热烦喘、胸满口燥者，以病发时，火劫其汗，两热相得。然黄家所得，从湿得之。一身尽发热，面黄，肚热，热在里，当下之。",
							"type":"paragraph"
						},
						{
							"detail":"9．脉沉，渴欲饮水，小便不利者，皆发黄。",
							"type":"paragraph"
						},
						{
							"detail":"10．腹满，舌痿黄，躁不得睡，属黄家。（舌痿疑作身痿。）11．黄胆之病，当以十八日为期，治之十日以上瘥，反剧为难治。",
							"type":"paragraph"
						},
						{
							"detail":"12．疸而渴者，其疸难治；疸而不渴者，其疸可治。发于阴部，其人必呕；阳部，其人振寒而发热也。",
							"type":"paragraph"
						},
						{
							"detail":"13．谷疸之为病，寒热不食，食即头眩，心胸不安，久久发黄为谷疸，茵陈蒿汤主之。",
							"type":"paragraph"
						},
						{
							"detail":"茵陈蒿汤方",
							"type":"paragraph"
						},
						{
							"detail":"茵陈蒿（六两）栀子（十四枚）大黄（二两）上三味，以水一斗，先煮茵陈，减六升，纳二味，煮取三升，去滓，分温三服。小盒饭利，尿如皂角汁状，色正赤，一宿腹减，黄从小便去也。",
							"type":"paragraph"
						},
						{
							"detail":"14．黄家，日晡所发热，而反恶寒，此为女劳得之。膀胱急，少腹满，身尽黄，额上黑，足下热，因作黑疸。",
							"type":"paragraph"
						},
						{
							"detail":"其腹胀如水状，大便必黑，时溏，此女劳之病，非水也。腹满者难治，硝石矾石散主之。",
							"type":"paragraph"
						},
						{
							"detail":"硝石矾石散方",
							"type":"paragraph"
						},
						{
							"detail":"硝石矾石（烧，等分）上二味，为散，以大麦粥汁和服方寸匕，日三服。病随大小便去，小便正黄，大便正黑，是候也。",
							"type":"paragraph"
						},
						{
							"detail":"15．酒黄胆，心中懊，或热痛，栀子大黄汤主之。",
							"type":"paragraph"
						},
						{
							"detail":"栀子大黄汤方",
							"type":"paragraph"
						},
						{
							"detail":"栀子（十四枚）大黄（一两）枳实（五枚）豉（一升）上四味，以水六升，煮取三升，分温三服。",
							"type":"paragraph"
						},
						{
							"detail":"16．诸病黄家，但利其小便。假令脉浮，当以汗解之，宜桂枝加黄汤主之。（方见水气病中。）17．诸黄，猪膏发煎主之。",
							"type":"paragraph"
						},
						{
							"detail":"猪膏发煎方",
							"type":"paragraph"
						},
						{
							"detail":"猪膏（半斤）乱发（如鸡子大三枚）上二味，和膏中煎之，发消药成，分再服。病从小便出。",
							"type":"paragraph"
						},
						{
							"detail":"18．黄胆病，茵陈五苓散主之。（一本云茵陈汤及五苓散并主之。）",
							"type":"paragraph"
						},
						{
							"detail":"茵陈五苓散方",
							"type":"paragraph"
						},
						{
							"detail":"茵陈蒿末（十分）五苓散（五分，方见痰饮中）上二味和，先食饮方寸匕，日三服。",
							"type":"paragraph"
						},
						{
							"detail":"19．黄胆腹满，小便不利而赤，自汗出，此为表和里实，当下之，宜大黄硝石汤。",
							"type":"paragraph"
						},
						{
							"detail":"大黄硝石汤方",
							"type":"paragraph"
						},
						{
							"detail":"大黄黄柏硝石（各四两）栀子（十五枚）上四味，以水六升，煮取二升，去滓，纳硝，更煮取一升，顿服。",
							"type":"paragraph"
						},
						{
							"detail":"20．黄胆病，小便色不变，欲自利，腹满而喘，不可除热，热除必哕。哕者，小半夏汤主之。（方见痰饮中。）21．诸黄，腹痛而呕者，宜柴胡汤。（必小柴胡汤，方见呕吐中。）22．男子黄，小便自利，当与虚劳小建中汤。（方见虚劳中。）",
							"type":"paragraph"
						},
						{
							"detail":"附方",
							"type":"paragraph"
						},
						{
							"detail":"瓜蒂汤",
							"type":"paragraph"
						},
						{
							"detail":"治诸黄。（方见病中。）",
							"type":"paragraph"
						},
						{
							"detail":"《千金》麻黄醇酒汤",
							"type":"paragraph"
						},
						{
							"detail":"治黄胆。",
							"type":"paragraph"
						},
						{
							"detail":"麻黄（三两）上一味，以美清酒五升，煮取二升半，顿服尽。冬月用酒，春月用水煮之。",
							"type":"paragraph"
						}
					]
				},
				{
					"type":"section",
					"title":"惊悸吐衄下血胸满瘀血病脉证治第十六",
					"content":[
						{
							"detail":"1．寸口脉动而弱，动即为惊，弱则为悸。",
							"type":"paragraph"
						},
						{
							"detail":"2．师曰∶尺脉浮，目睛晕黄衄未止。晕黄去，目睛慧了，知衄今止。",
							"type":"paragraph"
						},
						{
							"detail":"3．又曰∶从春至夏衄者太阳，从秋至冬衄者阳明。",
							"type":"paragraph"
						},
						{
							"detail":"4．衄家不可汗，汗出必额上陷脉紧急，直视不能，不得眠。",
							"type":"paragraph"
						},
						{
							"detail":"5．病患面无血色，无寒热。脉沉弦者，衄。浮弱，手按之绝者，下血。烦咳者，必吐血。",
							"type":"paragraph"
						},
						{
							"detail":"6．夫吐血，咳逆上气，其脉数而有热，不得卧者，死。",
							"type":"paragraph"
						},
						{
							"detail":"7．夫酒客咳者，必致吐血，此因极饮过度所致也。",
							"type":"paragraph"
						},
						{
							"detail":"8．寸口脉弦而大，弦则为减，大则为芤，减则为寒，芤则为虚，寒虚相搏，此名曰革，妇人则半产漏下，男子则亡血。",
							"type":"paragraph"
						},
						{
							"detail":"9．亡血不可发其表，汗出即寒栗而振。",
							"type":"paragraph"
						},
						{
							"detail":"10．病患胸满，唇痿舌青，口燥，但欲漱水不欲咽，无寒热，脉微大来迟，腹不满，其人言我满，为有瘀血。",
							"type":"paragraph"
						},
						{
							"detail":"11．病者如热状，烦满，口干燥而渴，其脉反无热，此为阴伏，是瘀血也，当下之。",
							"type":"paragraph"
						},
						{
							"detail":"12．火邪者，桂枝去芍药加蜀漆牡蛎龙骨救逆汤主之。",
							"type":"paragraph"
						},
						{
							"detail":"桂枝救逆汤方",
							"type":"paragraph"
						},
						{
							"detail":"桂枝（三两，去皮）甘草（二两，炙）生姜（三两）牡蛎（五两，熬）龙骨（四两）大枣（十二枚）蜀漆（三两，洗去腥）上为末，以水一斗二升，先煮蜀漆，减二升，纳诸药，煮消三升，去滓，温服一升。",
							"type":"paragraph"
						},
						{
							"detail":"13．心下悸者，半夏麻黄丸主之。",
							"type":"paragraph"
						},
						{
							"detail":"半夏麻黄丸方",
							"type":"paragraph"
						},
						{
							"detail":"半夏麻黄等分上二味，末之，炼蜜和丸小豆大，饮服三丸，日三服。",
							"type":"paragraph"
						},
						{
							"detail":"14．吐血不止者，柏叶汤主之。",
							"type":"paragraph"
						},
						{
							"detail":"柏叶汤方",
							"type":"paragraph"
						},
						{
							"detail":"柏叶干姜（各三两）艾（三把）上三味，以水五升，取马通汁一升合煮，取一升，分温再服。",
							"type":"paragraph"
						},
						{
							"detail":"15．下血，先便后血，此远血也，黄土汤主之。",
							"type":"paragraph"
						},
						{
							"detail":"黄土汤方",
							"type":"paragraph"
						},
						{
							"detail":"（亦主吐血，衄血。）甘草干地黄白术附子（炮）阿胶黄芩（各三两）灶中黄土（半斤）上七味，以水八升，煮取三升，分温二服。",
							"type":"paragraph"
						},
						{
							"detail":"16．下血，先血后便，此近血也，赤小豆当归散主之。（方见狐惑中。）17．心气不足，吐血，衄血，泻心汤主之。",
							"type":"paragraph"
						},
						{
							"detail":"泻心汤方",
							"type":"paragraph"
						},
						{
							"detail":"（亦治霍乱。）大黄（二两）黄连黄芩（各一两）上三味，以水三升，煮取一升，顿服之。",
							"type":"paragraph"
						}
					]
				},
				{
					"type":"section",
					"title":"呕吐哕下利病脉证治第十七",
					"content":[
						{
							"detail":"1．夫呕家有痈脓，不可治呕，脓尽自愈。",
							"type":"paragraph"
						},
						{
							"detail":"2．先呕却渴者，此为欲解；先渴却呕者，为水停心下，此属饮家。",
							"type":"paragraph"
						},
						{
							"detail":"呕家本渴，今反不渴者，以心下有支饮故也，此属支饮。",
							"type":"paragraph"
						},
						{
							"detail":"3．问曰∶病患脉数，数为热，当消谷引食，而反吐者，何也？师曰∶以发其汗，令阳气微，膈气虚，脉乃数，数为客热，不能消谷，胃中虚冷故也。",
							"type":"paragraph"
						},
						{
							"detail":"脉弦者，虚也。胃气无余，朝食暮吐，变为胃反。寒在于上，医反下之，今脉反弦，故名曰虚。",
							"type":"paragraph"
						},
						{
							"detail":"4．寸口脉微而数，微则无气，无气则荣虚，荣虚则血不足，血不足则胸中冷。",
							"type":"paragraph"
						},
						{
							"detail":"5．趺阳脉浮而涩，浮则为虚，涩则伤脾。脾伤则不磨，朝食暮吐，暮食朝吐，宿谷不化，名曰胃反。脉紧而涩，其病难治。",
							"type":"paragraph"
						},
						{
							"detail":"6．病患欲吐者，不可下之。",
							"type":"paragraph"
						},
						{
							"detail":"7．哕而腹满，视其前后，如何部不利，利之即愈。",
							"type":"paragraph"
						},
						{
							"detail":"8．呕而胸满者，茱萸汤主之。",
							"type":"paragraph"
						},
						{
							"detail":"茱萸汤方",
							"type":"paragraph"
						},
						{
							"detail":"吴茱萸（一升）人参（三两）生姜（六两）大枣（十二枚）上四味，以水五升，煮取三升，温服七合，日三服。",
							"type":"paragraph"
						},
						{
							"detail":"9．干呕，吐涎沫，头痛者，茱萸汤主之。（方见上。）10．呕而肠鸣，心下痞者，半夏泻心汤主之。",
							"type":"paragraph"
						},
						{
							"detail":"半夏泻心汤方",
							"type":"paragraph"
						},
						{
							"detail":"半夏（半升，洗）黄芩干姜人参（各三两）黄连（一两）大枣（十二枚）甘草（三两，炙）上七味，以水一斗，煮取六升，去滓，再煮取三升，温服一升，日三服。",
							"type":"paragraph"
						},
						{
							"detail":"11．干呕而利者，黄芩加半夏生姜汤主之。",
							"type":"paragraph"
						},
						{
							"detail":"黄芩加半夏生姜汤方",
							"type":"paragraph"
						},
						{
							"detail":"黄芩（三两）甘草（二两，炙）芍药（一两）半夏（半升）生姜（三两）大枣（十二枚）上六味，以水一斗，煮取三升，去滓，温服一升，日再夜一服。",
							"type":"paragraph"
						},
						{
							"detail":"12．诸呕吐，谷不得下者，小半夏汤主之。方见痰饮中。",
							"type":"paragraph"
						},
						{
							"detail":"13．呕吐而病在膈上，后思水者，解，急与之；思水者，猪苓散主之。",
							"type":"paragraph"
						},
						{
							"detail":"猪苓散方",
							"type":"paragraph"
						},
						{
							"detail":"猪苓茯苓白术（各等分）上三味，杵为散，饮服方寸匕，日三服。",
							"type":"paragraph"
						},
						{
							"detail":"14．呕而脉弱，小便复利，身有微热，见厥者，难治，四逆汤主之。",
							"type":"paragraph"
						},
						{
							"detail":"四逆汤方",
							"type":"paragraph"
						},
						{
							"detail":"附子（一枚，生用）干姜（一两半）甘草（二两，炙）上三味，以水三升，煮取一升二合，去滓，分温再服。强人可大附子（一枚），干姜（三两）。",
							"type":"paragraph"
						},
						{
							"detail":"15．呕而发热者，小柴胡汤主之。",
							"type":"paragraph"
						},
						{
							"detail":"小柴胡汤方",
							"type":"paragraph"
						},
						{
							"detail":"柴胡（半斤）黄芩（三两）人参（三两）甘草（三两）半夏（半升）生姜（三两）大枣（十二枚）上七味，以水一斗二升，煮取六升，去滓，再煎取三升，温服一升，日三服。",
							"type":"paragraph"
						},
						{
							"detail":"16．胃反呕吐者，大半夏汤主之。（《千金》云∶治胃反不受食，食入即吐。《外台》云∶治呕、心下痞硬者。）",
							"type":"paragraph"
						},
						{
							"detail":"大半夏汤方",
							"type":"paragraph"
						},
						{
							"detail":"半夏（二升，洗完用）人参（三两）白蜜（一升）上三味，以水一斗二升，和蜜扬之二百四十遍，煮药取二升半，温服一升，余分再服。",
							"type":"paragraph"
						},
						{
							"detail":"17．食已即吐者，大黄甘草汤主之。（《外台》方又治吐水。）",
							"type":"paragraph"
						},
						{
							"detail":"大黄甘草汤方",
							"type":"paragraph"
						},
						{
							"detail":"大黄（四两）甘草（一两）上二味，以水三升，煮取一升，分温再服。",
							"type":"paragraph"
						},
						{
							"detail":"18．胃反，吐而渴欲饮水者，茯苓泽泻汤主之。",
							"type":"paragraph"
						},
						{
							"detail":"茯苓泽泻汤方",
							"type":"paragraph"
						},
						{
							"detail":"（《外台》治消渴脉绝，胃反吐食之者，有小麦一升。）茯苓（半升）泽泻（四两）甘草（二两）桂枝（二两）白术（三两）生姜（四两）上六味，以水一斗，煮取三升，纳泽泻，再煮取二升半，温服八合，日三服。",
							"type":"paragraph"
						},
						{
							"detail":"19．吐后，渴欲得水而贪饮者，文蛤汤主之。兼主微风，脉紧，头痛。",
							"type":"paragraph"
						},
						{
							"detail":"文蛤汤方",
							"type":"paragraph"
						},
						{
							"detail":"文蛤（五两）麻黄甘草生姜（各三两）石膏（五两）杏仁（五十个）大枣（十二枚）上七味，以水六升，煮取二升，温服一升，汗出即愈。",
							"type":"paragraph"
						},
						{
							"detail":"20．干呕吐逆，吐涎沫，半夏干姜散主之。",
							"type":"paragraph"
						},
						{
							"detail":"半夏干姜散方",
							"type":"paragraph"
						},
						{
							"detail":"半夏干姜（各等分）上二味，杵为散，取方寸匕，浆水一升半，煎取七合，顿服之。",
							"type":"paragraph"
						},
						{
							"detail":"21．病患胸中似喘不喘，似呕不呕，似哕不哕，彻心中愦愦然无奈者，生姜半夏汤主之。",
							"type":"paragraph"
						},
						{
							"detail":"生姜半夏汤方",
							"type":"paragraph"
						},
						{
							"detail":"半夏（半升）生姜汁（一升）上二味，以水三升，煮半夏取二升，纳生姜汁，煮取一升半，小冷分四服，日三夜一服。止，停后服。",
							"type":"paragraph"
						},
						{
							"detail":"22．干呕，哕，若手足厥者，桔皮汤主之。",
							"type":"paragraph"
						},
						{
							"detail":"桔皮汤方",
							"type":"paragraph"
						},
						{
							"detail":"桔皮（四两）生姜（半斤）上二味，以水七升，煮取三升，温服一升，下咽即愈。",
							"type":"paragraph"
						},
						{
							"detail":"23．哕逆者，桔皮竹茹汤主之。",
							"type":"paragraph"
						},
						{
							"detail":"桔皮竹茹汤方",
							"type":"paragraph"
						},
						{
							"detail":"桔皮（二斤）竹茹（二升）大枣（三十枚）生姜（半斤）甘草（五两）人参（一两）上六味，以水一斗，煮取三升，温服一升，日三服。",
							"type":"paragraph"
						},
						{
							"detail":"24．夫六腑气绝于外者，手足寒，上气脚缩；五脏气绝于内者，利不禁；下甚者，手足不仁。",
							"type":"paragraph"
						},
						{
							"detail":"25．下利脉沉弦者，下重，脉大者为未止；脉微弱数者为欲自止，虽发热不死。",
							"type":"paragraph"
						},
						{
							"detail":"26．下利，手足厥冷，无脉者，灸之不温；若脉不还反微喘者，死。少阴负趺阳者，为顺也。",
							"type":"paragraph"
						},
						{
							"detail":"27．下利，有微热而渴，脉弱者，今自愈。",
							"type":"paragraph"
						},
						{
							"detail":"28．下利脉数，有微热汗出，今自愈；设脉紧，为未解。",
							"type":"paragraph"
						},
						{
							"detail":"29．下利，脉数而渴者，今自愈；设不瘥，必清脓血，以有热故也。",
							"type":"paragraph"
						},
						{
							"detail":"30．下利，脉反弦，发热身汗者，自愈。",
							"type":"paragraph"
						},
						{
							"detail":"31．下利气者，当利其小便。",
							"type":"paragraph"
						},
						{
							"detail":"32．下利，寸脉反浮数，尺中自涩者，必清脓血。",
							"type":"paragraph"
						},
						{
							"detail":"33．下利清谷，不可攻其表，汗出必胀满。",
							"type":"paragraph"
						},
						{
							"detail":"34．下利脉沉而迟，其人面少赤，身有微热，下利清谷者，必郁冒，汗出而解，病患必微厥，所以然者，其面戴阳，下虚故也。",
							"type":"paragraph"
						},
						{
							"detail":"35．下利后脉绝，手足厥冷，时脉还，手足温者生，脉不还者死。",
							"type":"paragraph"
						},
						{
							"detail":"36．下利腹胀满，身体疼痛者，先温其里，乃攻其表。温里宜四逆汤，攻表宜桂枝汤。",
							"type":"paragraph"
						},
						{
							"detail":"四逆汤方",
							"type":"paragraph"
						},
						{
							"detail":"（方见上）",
							"type":"paragraph"
						},
						{
							"detail":"桂枝汤方",
							"type":"paragraph"
						},
						{
							"detail":"桂枝（三两，去皮）芍药（三两）甘草（三两，炙）生姜（三两）大枣（十二枚）上五味，咀，以水七升，微火煮取三升，去滓，适寒温，服一升。服已须臾，啜热稀粥一升，以助药力，温复令一时许，遍身微似有汗者益佳，不可令如水淋漓。若一服汗出，病瘥，停后服。",
							"type":"paragraph"
						},
						{
							"detail":"37．下利，三部脉皆平，按之心下坚者，急下之，宜大承气汤。",
							"type":"paragraph"
						},
						{
							"detail":"38．下利脉迟而滑者，实也，利未欲止，急下之，宜大承气汤。",
							"type":"paragraph"
						},
						{
							"detail":"39．下利，脉反滑者，当有所去，下乃愈，宜大承气汤。",
							"type":"paragraph"
						},
						{
							"detail":"40．下利已瘥，至其年月日时复发者，以病不尽故也，当下之，宜大承气汤。",
							"type":"paragraph"
						},
						{
							"detail":"大承气汤方",
							"type":"paragraph"
						},
						{
							"detail":"（见痉病中）41．下利谵语者，有燥屎也，小承气汤主之。",
							"type":"paragraph"
						},
						{
							"detail":"小承气汤方",
							"type":"paragraph"
						},
						{
							"detail":"大黄（四两）浓朴（三两，炙）枳实（大者三枚炙）上三味，以水四升，煮取一升二合，去滓，分温二服，得利则止。",
							"type":"paragraph"
						},
						{
							"detail":"42．下利，便脓血者，桃花汤主之。",
							"type":"paragraph"
						},
						{
							"detail":"桃花汤方",
							"type":"paragraph"
						},
						{
							"detail":"赤石脂（一斤，一半，一半筛末）干姜（一两）粳米（一升）上三味，以水七升，煮米令熟，去滓，温七合，纳赤石脂末方寸匕，日三服，若一服愈，余勿服。",
							"type":"paragraph"
						},
						{
							"detail":"43．热利下重者，白头翁汤主之。",
							"type":"paragraph"
						},
						{
							"detail":"白头翁汤方",
							"type":"paragraph"
						},
						{
							"detail":"白头翁（二两）黄连黄柏秦皮（各三两）上四味，以水七升，煮取二升，去滓，温服一升，不愈更服。",
							"type":"paragraph"
						},
						{
							"detail":"44．下利后更烦，按之心下濡者，为虚烦也，栀子豉汤主之。",
							"type":"paragraph"
						},
						{
							"detail":"栀子豉汤方",
							"type":"paragraph"
						},
						{
							"detail":"栀子（十四枚）香豉（四合，绵裹）上二味，以水四升，先煮栀子，得二升半，纳豉煮取一升半，去滓，分二服，温进一服，得吐则止。",
							"type":"paragraph"
						},
						{
							"detail":"45．下利清谷，里寒外热，汗出而厥者，通脉四逆汤主之。",
							"type":"paragraph"
						},
						{
							"detail":"通脉四逆汤方",
							"type":"paragraph"
						},
						{
							"detail":"附子（大者一枚，生用）干姜（三两，强人可四两）甘草（二两，炙）上三味，以水三升，煮取一升二合，去滓，分温再服。",
							"type":"paragraph"
						},
						{
							"detail":"46．下利，肺痛，紫参汤主之。",
							"type":"paragraph"
						},
						{
							"detail":"紫参汤方",
							"type":"paragraph"
						},
						{
							"detail":"紫参（半斤）甘草（三两）上二味，以水五升，先煮紫参取二升，纳甘草煮取一升半，分温三服。（疑非仲景方。）47．气利，诃黎勒散主之。",
							"type":"paragraph"
						},
						{
							"detail":"诃黎勒散方",
							"type":"paragraph"
						},
						{
							"detail":"诃黎勒（十枚，煨）上一味，为散，粥饮和，顿服。（疑非仲景方。）",
							"type":"paragraph"
						},
						{
							"detail":"附方",
							"type":"paragraph"
						},
						{
							"detail":"《千金翼》小承气汤",
							"type":"paragraph"
						},
						{
							"detail":"治大便不通，哕，数谵语。（方见上。）",
							"type":"paragraph"
						},
						{
							"detail":"《外台》黄芩汤",
							"type":"paragraph"
						},
						{
							"detail":"治干呕下利。",
							"type":"paragraph"
						},
						{
							"detail":"黄芩人参干姜（各二两）桂枝（一两）大枣（十二枚）半夏（半升）上六味，以水七升，煮取三升，温分三服。",
							"type":"paragraph"
						}
					]
				},
				{
					"type":"section",
					"title":"疮痈肠痈浸淫病脉证并治第十八",
					"content":[
						{
							"detail":"1．诸浮数脉，应当发热，而反洒淅恶寒，若有痛处，当发其痈。",
							"type":"paragraph"
						},
						{
							"detail":"2．师曰∶诸痈肿，欲知有脓无脓，以手掩肿上，热者为有脓，不热者为无脓。",
							"type":"paragraph"
						},
						{
							"detail":"3．肠痈之为病，其身甲错，腹皮急，按之濡，如肿状，腹无积聚，身无热，脉数，此为肠内有痈脓，薏苡附子败酱散主之。",
							"type":"paragraph"
						},
						{
							"detail":"薏苡附子败酱散方",
							"type":"paragraph"
						},
						{
							"detail":"薏苡仁（十分）附子（二分）败酱（五分）上三味，杵为末，取方寸匕，以水二升，煎减半，顿服，小盒饭下。",
							"type":"paragraph"
						},
						{
							"detail":"4．肠痈者，少腹肿痞，按之即痛如淋，小便自调，时时发热，自汗出，复恶寒。其脉迟紧者，脓未成，可下之，当有血。脉洪数者，脓已成，不可下也。大黄牡丹汤主之。",
							"type":"paragraph"
						},
						{
							"detail":"大黄牡丹汤方",
							"type":"paragraph"
						},
						{
							"detail":"大黄（四两）牡丹（一两）桃仁（五十个）瓜子（半升）芒硝（三合）上五味，以水六升，煮取一升，去滓，纳芒硝，再煎沸，顿服之。有脓当下，如无脓，当下血。",
							"type":"paragraph"
						},
						{
							"detail":"5．问曰∶寸口脉微而涩，法当亡血，若汗出。设不汗者云何？答曰∶若身有疮，被刀斧所伤，亡血故也。",
							"type":"paragraph"
						},
						{
							"detail":"6．病金疮，王不留行散主之。",
							"type":"paragraph"
						},
						{
							"detail":"王不留行散方",
							"type":"paragraph"
						},
						{
							"detail":"王不留行（十分八月八日采）蒴细叶（十分七月七日采）桑东南根白皮（十分三月三日采）甘草（十八分）川椒（三分，除目及闭口，去汗）黄芩（二分）干姜（二分）芍药（二分）浓朴（二分）上九味，桑根皮以上三味，烧灰存性，勿令灰过，各别杵筛，合治之为散，服方寸匕。小疮即粉之，大疮但服之，产后亦可服。如风寒，桑东根勿取之，前三物皆阴干百日。",
							"type":"paragraph"
						},
						{
							"detail":"排脓散方",
							"type":"paragraph"
						},
						{
							"detail":"枳实（十六枚）芍药（六分）桔梗（二分）上三味，杵为散，取鸡子黄一枚，以药散与鸡黄相等，揉和令相得，饮和服之，日一服。",
							"type":"paragraph"
						},
						{
							"detail":"排脓汤方",
							"type":"paragraph"
						},
						{
							"detail":"甘草（二两）桔梗（三两）生姜（一两）大枣（十枚）上四味，以水三升，煮取一升，温服五合，日再服。",
							"type":"paragraph"
						},
						{
							"detail":"7．浸淫疮，从口流向四肢者可治，从四肢流来入口者，不可治。",
							"type":"paragraph"
						},
						{
							"detail":"8．浸淫疮，黄连粉主之。（方未见。）",
							"type":"paragraph"
						}
					]
				},
				{
					"type":"section",
					"title":"趺蹶手指臂肿转筋阴狐疝蛔虫病脉证治第十九",
					"content":[
						{
							"detail":"1．师曰∶病趺蹶，其人但能前，不能却，刺入二寸。此太阳经伤也。",
							"type":"paragraph"
						},
						{
							"detail":"2．病患常以手指臂肿动，此人身体者，藜芦甘草汤主之。",
							"type":"paragraph"
						},
						{
							"detail":"藜芦甘草汤",
							"type":"paragraph"
						},
						{
							"detail":"（方未见）3．转筋之为病，其人臂脚直，脉上下行，微弦，转筋入腹者，鸡屎白散主之。",
							"type":"paragraph"
						},
						{
							"detail":"鸡屎白散方",
							"type":"paragraph"
						},
						{
							"detail":"鸡屎白上一味，为散，取方寸匕，以水六合，和温服。",
							"type":"paragraph"
						},
						{
							"detail":"4．阴狐疝气者，偏有小大，时时上下，蜘蛛散主之。",
							"type":"paragraph"
						},
						{
							"detail":"蜘蛛散方",
							"type":"paragraph"
						},
						{
							"detail":"蜘蛛（十四枚，熬焦）桂枝（半两）上二味，为散，取八分一匕，饮和服，日再服，蜜丸亦可。",
							"type":"paragraph"
						},
						{
							"detail":"5．问曰∶病腹痛有虫，其脉何以别之？师曰∶腹中痛，其脉当沉，若弦反洪大，故有蛔虫。",
							"type":"paragraph"
						},
						{
							"detail":"6．蛔虫之为病，令人吐涎，心痛发作有时，毒药不止，甘草粉蜜汤主之。",
							"type":"paragraph"
						},
						{
							"detail":"甘草粉蜜汤方",
							"type":"paragraph"
						},
						{
							"detail":"甘草（二两）粉（一两重）蜜（四两）上三味，以水三升，先煮甘草，取二升，去滓，纳粉蜜，揽令和，煎如薄粥，温服一升，瘥即止。",
							"type":"paragraph"
						},
						{
							"detail":"7．蛔厥者，当吐蛔，令病者静而复时烦，此为脏寒，蛔上入膈，故烦，须臾复止，得食而呕，又烦者，蛔闻食臭出，其人当自吐蛔。",
							"type":"paragraph"
						},
						{
							"detail":"8．蛔厥者，乌梅丸主之。",
							"type":"paragraph"
						},
						{
							"detail":"乌梅丸方",
							"type":"paragraph"
						},
						{
							"detail":"乌梅（三百个）细辛（六两）干姜（十两）黄连（一斤）当归（四两）附子（六两，炮）川椒（四两，去汗）桂枝（六两）人参黄柏（各六两）上十味，异捣筛，合治之，以苦酒渍乌梅一宿，去核，蒸之五升米下，饭熟捣成泥，和药令相得，纳臼中，与蜜杵二千下，丸如梧子大。先食饮服十丸，日三服，稍加至二十丸，禁生、冷、滑、臭等食。",
							"type":"paragraph"
						}
					]
				}
			]
		},
		{
			"type":"section",
			"title":"卷下",
			"content":[
				{
					"type":"section",
					"title":"妇人妊娠病脉证并治第二十",
					"content":[
						{
							"detail":"1．师曰∶妇人得平脉，阴脉小弱，其人渴，不能食，无寒热，名妊娠，桂枝汤主之。（方见利中）于法六十日当有此证，设有医治逆者，却一月加吐下者，则绝之。",
							"type":"paragraph"
						},
						{
							"detail":"2．妇人宿有病，经断未及三月，而得漏下不止，胎动在脐上者，为痼害。妊娠六月动者，前三月经水利时，胎也。下血者，后断三月，也。所以血不止者，其不去故也，当下其，桂枝茯苓丸主之。",
							"type":"paragraph"
						},
						{
							"detail":"桂枝茯苓丸方",
							"type":"paragraph"
						},
						{
							"detail":"桂枝茯苓牡丹（去心）桃仁（去皮尖，熬）芍药（各等分）上五味，末之。炼蜜和丸和兔屎大，每日食前服一丸。不知，加至三丸。",
							"type":"paragraph"
						},
						{
							"detail":"3．妇人怀娠六七月，脉弦发热，其胎愈胀，腹痛恶寒者，少腹如扇。所以然者，子脏开故也，当以附子汤温其脏。（方未见。）4．师曰∶妇人有漏下者，有半产后因续下血都不绝者，有妊娠下血者，假令妊娠腹中痛，为胞阻，胶艾汤主之。",
							"type":"paragraph"
						},
						{
							"detail":"芎归胶艾汤方",
							"type":"paragraph"
						},
						{
							"detail":"（一方加干姜一两。胡洽治妇人胞动无干姜。）川芎阿胶甘草（各二两）艾叶当归（各三两）芍药（四两）干地黄（六两）上七味，以水五升，清酒三升，合煮取三升，去滓，纳胶令消尽，温服一升，日三服。不瘥更作。",
							"type":"paragraph"
						},
						{
							"detail":"5．妇人怀妊，腹中痛，当归芍药散主之。",
							"type":"paragraph"
						},
						{
							"detail":"当归芍药散方",
							"type":"paragraph"
						},
						{
							"detail":"当归（三两）芍药（一斤）茯苓（四两）白术（四两）泽泻（半斤）川芎（半斤，一作三两）上六味，杵为散，取方寸匕，酒和，日三服。",
							"type":"paragraph"
						},
						{
							"detail":"6．妊娠，呕吐不止，干姜人参半夏丸主之。",
							"type":"paragraph"
						},
						{
							"detail":"干姜人参半夏丸方",
							"type":"paragraph"
						},
						{
							"detail":"干姜人参（各一两）半夏（二两）上三味，末之，以生姜汁糊为丸，如梧子大，饮服十丸，日三服。",
							"type":"paragraph"
						},
						{
							"detail":"7．妊娠，小便难，饮食如故，当归贝母苦参丸主之。",
							"type":"paragraph"
						},
						{
							"detail":"当归贝母苦参方",
							"type":"paragraph"
						},
						{
							"detail":"（男子加滑石半两。）当归贝母苦参（各四两）上三味，末之，炼蜜丸如小豆大，饮服三丸，加至十丸。",
							"type":"paragraph"
						},
						{
							"detail":"8．妊娠，有水气，身重，小便不利，洒淅恶寒，起即头眩，葵子茯苓散主之。",
							"type":"paragraph"
						},
						{
							"detail":"葵子茯苓散方",
							"type":"paragraph"
						},
						{
							"detail":"葵子（一斤）茯苓（三两）上二味，杵为散，饮服方寸匕，日三服，小便利则愈。",
							"type":"paragraph"
						},
						{
							"detail":"9.妇人妊娠，宜常服当归散主之。",
							"type":"paragraph"
						},
						{
							"detail":"当归散方",
							"type":"paragraph"
						},
						{
							"detail":"当归黄芩芍药川芎（各一斤）白术（半斤）上五味，杵为散，酒饮服方寸匕，日再服。妊娠常服即易产，胎无疾苦。产后百病悉主之。",
							"type":"paragraph"
						},
						{
							"detail":"10．妊娠养胎，白术散主之。",
							"type":"paragraph"
						},
						{
							"detail":"白术散方",
							"type":"paragraph"
						},
						{
							"detail":"（见《外台》）白术（四分）川芎（四分）蜀椒（三分，去汗）牡蛎（二分）上四味，杵为散，酒服一钱匕，日三服，夜一服。但苦痛，加芍药；心下毒痛，倍加川芎；心烦吐痛，不能食饮，加细辛一两，半夏大者二十枚。服之后，更以醋浆水服之。若呕，以醋浆水服之；复不解者，小麦汁服之。已后渴者，大麦粥服之，病虽愈，服之勿置。",
							"type":"paragraph"
						},
						{
							"detail":"11．妇人伤胎，怀身腹满，不得小便，从腰以下重，如有水气状，怀身七月，太阴当养不养，此心气实，当刺泻劳宫及关元，小便微利则愈。（见《玉函》）。",
							"type":"paragraph"
						}
					]
				},
				{
					"type":"section",
					"title":"妇人产后病脉证治第二十一",
					"content":[
						{
							"detail":"1．问曰∶新产妇人有三病∶一者病痉，二者病郁冒，三者大便难，何谓也？师曰∶新产血虚，多汗出，喜中风，故令病痉。亡血复汗，寒多，故令郁冒。亡津液，胃燥，故大便难。",
							"type":"paragraph"
						},
						{
							"detail":"2．产妇郁冒，其脉微弱，呕不能食，大便反坚，但头汗出。所以然者，血虚而厥，厥而必冒。冒家欲解，必大汗出。以血虚下厥，孤阳上出，故头汗出。所以产妇喜汗出者，亡阴血虚，阳气独盛，故当汗出，阴阳乃复。大便坚，呕不能食，小柴胡汤主之。",
							"type":"paragraph"
						},
						{
							"detail":"3．病解能食，七八日更发热者，此为胃实，大承气汤主之。（见痉病中。）4．产后腹中痛，当归生姜羊肉汤主之，并治腹中寒疝，虚劳不足。",
							"type":"paragraph"
						},
						{
							"detail":"当归生姜羊肉汤方（见寒疝中）。",
							"type":"paragraph"
						},
						{
							"detail":"5．产后腹痛，烦满不得卧，枳实芍药散主之。",
							"type":"paragraph"
						},
						{
							"detail":"枳实芍药散方",
							"type":"paragraph"
						},
						{
							"detail":"枳实（烧令黑，勿大过）芍药（等分）上二味，杵为散，服方寸匕，日三服。并主痈脓，以麦粥下之。",
							"type":"paragraph"
						},
						{
							"detail":"6．师曰∶产妇腹痛，法当以枳实芍药散。假令不愈者，此为腹中有干血着脐下，宜下瘀血汤主之。亦主经水不利。",
							"type":"paragraph"
						},
						{
							"detail":"下瘀血方",
							"type":"paragraph"
						},
						{
							"detail":"大黄（三两）桃仁（二十枚）虫（二十枚，熬，去足）上三味，末之，炼蜜和为四丸，以酒一升，煎一丸，取八合，顿服之，新血下如豚肝。",
							"type":"paragraph"
						},
						{
							"detail":"7．产后七八日，无太阳证，少腹坚痛，此恶露不尽。不大便，烦燥发热，切脉微实，再倍发热，日晡时烦躁者，不食，食则谵语，至夜即越，宜大承气汤主之。热在里，结在膀胱也。（见痉病中）。",
							"type":"paragraph"
						},
						{
							"detail":"8．产后风续续数十日不解，头微痛，恶寒，时时有热，心下闷，干呕，汗出，虽久，阳旦证续在耳，可与阳旦汤。（即桂枝汤。方见下利中。）9．产后中风，发热，面正赤，喘而头痛，竹叶汤主之。",
							"type":"paragraph"
						},
						{
							"detail":"竹叶汤方",
							"type":"paragraph"
						},
						{
							"detail":"竹叶（一把）葛根（三两）防风桔梗桂枝人参甘草（各一两）附子（一枚，炮）大枣（十五枚）生姜（五两）上十味，以水一斗，煮取二升半，分温三服，温复使汗出。颈项强，用大附子一枚，破之如豆大，煎药扬去沫。呕者，加半夏半升洗。",
							"type":"paragraph"
						},
						{
							"detail":"10．妇人乳中虚，烦乱，呕逆，安中益气，竹皮大丸主之。",
							"type":"paragraph"
						},
						{
							"detail":"竹皮大丸方",
							"type":"paragraph"
						},
						{
							"detail":"生竹茹（二分）石膏（二分）桂枝（一分）甘草（七分）白薇（一分）上五味，末之，枣肉和丸弹子大，以饮服一丸，日三夜二服。有热者倍白薇。烦喘者加柏实一分。",
							"type":"paragraph"
						},
						{
							"detail":"11．产后下利虚极，白头翁加甘草阿胶汤主之。",
							"type":"paragraph"
						},
						{
							"detail":"白头翁加甘草阿胶汤方",
							"type":"paragraph"
						},
						{
							"detail":"白头翁甘草阿胶（各二两）秦皮黄连柏皮（各三两）上六味，以水七升，煮取二升半，纳胶令消尽，分温三服。",
							"type":"paragraph"
						},
						{
							"detail":"附方",
							"type":"paragraph"
						},
						{
							"detail":"《千金》三物黄芩汤",
							"type":"paragraph"
						},
						{
							"detail":"治妇人在草蓐自发露得风。四肢苦烦热，头痛者，与小柴胡汤；头不痛但烦者，此汤主之。",
							"type":"paragraph"
						},
						{
							"detail":"黄芩（一两）苦参（二两）干地黄（四两）上三味，以水六升，煮取二升，温服一升，多吐下虫。",
							"type":"paragraph"
						},
						{
							"detail":"《千金》内补当归建中汤",
							"type":"paragraph"
						},
						{
							"detail":"治妇人产后虚羸不足，腹中刺痛不止，吸吸少气，或苦少腹中急，摩痛引腰背，不能食饮。产后一月，日得服四五剂为善，令人强壮宜。",
							"type":"paragraph"
						},
						{
							"detail":"当归（四两）桂枝（三两）芍药（六两）生姜（三两）甘草（二两）大枣（十二枚）上六味，以水一斗，煮取三升，分温三服，一日令尽。若大虚，加饴糖六两，汤成纳之，于火上暖令饴消，若去血过多，崩伤内衄不止，加地黄六两，阿胶二两，合八味，汤成纳阿胶，若无当归，以川芎代之，若无生姜，以干姜代之。",
							"type":"paragraph"
						}
					]
				},
				{
					"type":"section",
					"title":"妇人杂病脉证并治第二十二",
					"content":[
						{
							"detail":"1．妇人中风，七八日续来寒热，发作有时，经水适断，此为热入血室，其血必结，故使如疟状，发作有时，小柴胡汤主之。（方见呕吐中。）2．妇人伤寒发热，经水适来，昼日明了，暮则谵语，如见鬼状者，此为热入血室，治之无犯胃气及上二焦，必自愈。",
							"type":"paragraph"
						},
						{
							"detail":"3．妇人中风，发热恶寒，经水适来，得七八日，热除脉迟，身凉和，胸胁满，如结胸状，谵语者，此为热入血室也，当刺期门，随其实而取之。",
							"type":"paragraph"
						},
						{
							"detail":"4．阳明病，下血，谵语者，此为热入血室，但头汗出，当刺期门，随其实而泻之，然汗出者愈。",
							"type":"paragraph"
						},
						{
							"detail":"5．妇人咽中如有炙脔，半夏浓朴汤主之。",
							"type":"paragraph"
						},
						{
							"detail":"半夏浓朴汤方（《千金》作胸满心下坚，咽中帖帖如有炙肉，吐之不出，吞之不下。）半夏（一升）浓朴（三两）茯苓（四两）生姜（五两）干苏叶（二两）上五味，以水七升，煮取四升，分温四服，日三夜一服。",
							"type":"paragraph"
						},
						{
							"detail":"6．妇人脏躁，喜悲伤欲哭，象如神灵所作，数欠伸，甘麦大枣汤主之。",
							"type":"paragraph"
						},
						{
							"detail":"甘草小麦大枣汤方",
							"type":"paragraph"
						},
						{
							"detail":"甘草（三两）小麦（一升）大枣（十枚）上三味，以水六升，煮取三升，温分三服。亦补脾气。",
							"type":"paragraph"
						},
						{
							"detail":"7．妇人吐涎沫，医反下之，心下即痞，当先治其吐涎沫，小青龙汤主之。涎沫止，乃治痞，泻心汤主之。",
							"type":"paragraph"
						},
						{
							"detail":"小青龙汤方",
							"type":"paragraph"
						},
						{
							"detail":"（见肺痈中。）",
							"type":"paragraph"
						},
						{
							"detail":"泻心汤方",
							"type":"paragraph"
						},
						{
							"detail":"（见惊悸中。）8．妇人之病，因虚、积冷、结气，为诸经水断绝，至有历年，血寒积结，胞门寒伤，经络凝坚。",
							"type":"paragraph"
						},
						{
							"detail":"在上呕吐涎唾，久成肺痈，形体损分在中盘结绕脐寒疝；或两胁疼痛，与脏相连；或结热中，痛在关元，脉数无疮，肌若鱼鳞，时着男子，非止女身。在下未多，经候不匀，令阴掣痛，少腹恶寒；或引腰脊，下根气街，气冲急痛，膝胫疼烦，奄忽眩冒，状如厥癫；或有忧惨，悲伤多嗔。此皆带下，非有鬼神。",
							"type":"paragraph"
						},
						{
							"detail":"久则羸瘦，脉虚多寒，三十六病，千变万端，审脉阴阳，虚实紧弦，行其针药，治危得安，其虽同病，脉各异源，子当辨记，勿谓不然。",
							"type":"paragraph"
						},
						{
							"detail":"9．问曰∶妇人年五十所，病下利数十日不止，暮即发热，少腹里急，腹满，手掌烦热，唇口干燥，何也？师曰∶此病属带下。何以故？曾经半产，瘀血在少腹不去。何以知之？其证唇口干燥，故知之。当以温经汤主之。",
							"type":"paragraph"
						},
						{
							"detail":"温经汤方",
							"type":"paragraph"
						},
						{
							"detail":"吴茱萸（三两）当归川芎芍药（各二两）人参桂枝阿胶牡丹皮（去心）生姜甘草（各二两）半夏（半升）麦门冬（一升，去心）上十二味，以水一斗，煮取三升，分温三服。亦主妇人少腹寒，久不受胎；兼取崩中去血，或月水来过多，及至期不来。",
							"type":"paragraph"
						},
						{
							"detail":"10．带下经水不利，少腹满痛，经一月再见者，土瓜根散主之。",
							"type":"paragraph"
						},
						{
							"detail":"土瓜根散方",
							"type":"paragraph"
						},
						{
							"detail":"（阴肿亦主之。）土瓜根芍药桂枝虫（各三分）上四味，杵为散，酒服方寸匕，日三服。",
							"type":"paragraph"
						},
						{
							"detail":"11．寸口脉弦而大，弦则为减，大则为芤；减则为寒，芤则为虚；寒虚相搏，此名曰革，妇人则半产漏下，旋复花汤主之。",
							"type":"paragraph"
						},
						{
							"detail":"旋复花汤方",
							"type":"paragraph"
						},
						{
							"detail":"旋复花（三两）葱（十四茎）新绛（少许）上三味，以水三升，煮取一升，顿服之。",
							"type":"paragraph"
						},
						{
							"detail":"12．妇人陷经漏下黑不解，胶姜汤主之。（臣亿等校诸本无胶姜汤方，想是妊娠中胶艾汤。）13．妇人少腹满如敦状，小便微难而不渴，生后者，此为水与血俱结在血室也，大黄甘遂汤主之。",
							"type":"paragraph"
						},
						{
							"detail":"大黄甘遂汤方",
							"type":"paragraph"
						},
						{
							"detail":"大黄（四两）甘遂（二两）阿胶（二两）上三味，以水三升，煮取一升，顿服之，其血当下。",
							"type":"paragraph"
						},
						{
							"detail":"14．妇人经水不利下，抵当汤主之。（亦治男子膀胱满急有瘀血者。）",
							"type":"paragraph"
						},
						{
							"detail":"抵当汤方",
							"type":"paragraph"
						},
						{
							"detail":"水蛭（三十个，熬）虻虫（三十枚，熬，去翅足）桃仁（二十个，去皮尖）大黄（三两，酒浸）上四味，为末，以水五升，煮取三升，去滓，温服一升。",
							"type":"paragraph"
						},
						{
							"detail":"15．妇人经水闭不利，脏坚癖不止，中有干血，下白物，矾石丸主之。",
							"type":"paragraph"
						},
						{
							"detail":"矾石丸方",
							"type":"paragraph"
						},
						{
							"detail":"矾石（三分，烧）杏仁（一分）上二味，末之，炼蜜和丸枣核大，纳脏中，剧者再纳之。",
							"type":"paragraph"
						},
						{
							"detail":"16．妇人六十二种风，及腹中血气刺痛，红蓝花酒主之。",
							"type":"paragraph"
						},
						{
							"detail":"红蓝花酒方",
							"type":"paragraph"
						},
						{
							"detail":"（疑非仲景方。）红蓝花（一两）上一味，以酒一大升，煎减半，顿服一半，未止再服。",
							"type":"paragraph"
						},
						{
							"detail":"17．妇人腹中诸疾痛，当归芍药散主之。",
							"type":"paragraph"
						},
						{
							"detail":"当归芍药散方（见前妊娠中。）18．妇人腹中痛，小建中汤主之。",
							"type":"paragraph"
						},
						{
							"detail":"小建中汤方（见前虚劳中。）19．问曰∶妇人病饮食如故，烦热不得卧，而反倚息者，何也？师曰∶此名转胞，不得溺也，以胞系了戾，故致此病。但利小便则愈，宜肾气丸主之。",
							"type":"paragraph"
						},
						{
							"detail":"肾气丸方",
							"type":"paragraph"
						},
						{
							"detail":"干地黄（八两）薯蓣（四两）山茱萸（四两）泽泻（三两）茯苓（二两）牡丹皮（三两）桂枝附子（炮，各一两）上八味，末之，炼蜜和丸梧子大，酒下十五丸，加至二十五丸，日再服。",
							"type":"paragraph"
						},
						{
							"detail":"20．妇人阴寒，温阴中坐药，蛇床子散主之。",
							"type":"paragraph"
						},
						{
							"detail":"蛇床子散方",
							"type":"paragraph"
						},
						{
							"detail":"蛇床子仁上一味，末之，以白粉少许，和令相得，如枣大，绵裹纳之，自然温。",
							"type":"paragraph"
						},
						{
							"detail":"21．少阴脉滑而数者，阴中即生疮，阴中蚀疮烂者，野狼牙汤洗之。",
							"type":"paragraph"
						},
						{
							"detail":"野狼牙汤方",
							"type":"paragraph"
						},
						{
							"detail":"野狼牙（三两）上一味，以水四升，煮取半升，以绵缠筋如茧，浸汤沥阴中，日四遍。",
							"type":"paragraph"
						},
						{
							"detail":"22．胃气下泄，阴吹而正喧，此谷气之实也，膏发煎导之。",
							"type":"paragraph"
						},
						{
							"detail":"膏发煎方",
							"type":"paragraph"
						},
						{
							"detail":"（见黄胆中。）",
							"type":"paragraph"
						},
						{
							"detail":"小儿疳虫蚀齿方",
							"type":"paragraph"
						},
						{
							"detail":"（疑非仲景方。）雄黄葶苈上二味，末之，取腊月猪脂，熔，以槐枝绵裹头四五枚，点药烙之。",
							"type":"paragraph"
						}
					]
				},
				{
					"type":"section",
					"title":"杂疗方第二十三",
					"content":[
						{
							"detail":"1．退五脏虚热，四时加减柴胡饮子方。",
							"type":"paragraph"
						},
						{
							"detail":"冬三月加∶柴胡（八分）白术（八分）大腹槟榔（四枚，并皮子用）陈皮（五分）生姜（五分）桔梗（七分）春三月加∶枳实减∶白术共六味。",
							"type":"paragraph"
						},
						{
							"detail":"夏三月加∶生姜（三分）枳实（五分）甘草（三分）共八味。",
							"type":"paragraph"
						},
						{
							"detail":"秋三月加∶陈皮（三分）共六味。",
							"type":"paragraph"
						},
						{
							"detail":"上各咀，分为三帖，一帖以水三升，煮取二升，分温三服。如人行四五里进一服。如四体壅，添甘草少许，每帖分作三小帖，每小帖以水一升，煮取七合，温服，再合滓为一服，重煮，都成四服。（疑非仲景方。）2．长服诃黎勒丸方（疑非仲景方。）诃黎勒陈皮浓朴（各三两）上三味，末之，炼蜜丸，如梧子大，酒饮服二十丸，加至三十丸。",
							"type":"paragraph"
						},
						{
							"detail":"3．三物备急丸方（见《千金》司空裴秀为散用亦可。先和成汁，乃倾口中，令从齿间得入，至良验。）大黄（一两）干姜（一两）巴豆（一两，去皮心，熬，外研如脂。）上药各须精新，先捣大黄、干姜为末，研巴豆纳中，合治一千杵，用为散，蜜和丸亦佳，密器中贮之，莫令歇。主心腹诸卒暴百病。若中恶客杵，心腹胀满，卒痛如锥刺，气急口噤，停尸卒死者，以暖水若酒服大豆许三四丸，或不下，捧头起，灌令下咽，须臾当瘥，如未瘥，更与三丸，当腹中鸣，即吐下便瘥。若口噤，亦须折齿灌之。",
							"type":"paragraph"
						},
						{
							"detail":"4．治伤寒令愈不复，紫石寒食散方（见《千金翼》。）紫石英白石英赤石脂钟乳（碓炼）栝蒌根防风桔梗文蛤鬼臼（各十分）太一余粮（十分，烧）干姜附子（炮，去皮）桂枝（去皮，各四分）上十三味，杵为散，酒服方寸匕。",
							"type":"paragraph"
						},
						{
							"detail":"5.救卒死方薤捣汁灌鼻中。",
							"type":"paragraph"
						},
						{
							"detail":"又方∶",
							"type":"paragraph"
						},
						{
							"detail":"雄鸡冠割取血，管吹纳鼻中。",
							"type":"paragraph"
						},
						{
							"detail":"猪脂如鸡子大，苦酒一升，煮沸灌喉中。",
							"type":"paragraph"
						},
						{
							"detail":"鸡肝及血涂面上，以灰围四旁，立起。",
							"type":"paragraph"
						},
						{
							"detail":"大豆二七粒，以鸡子白并酒和，尽以吞之。",
							"type":"paragraph"
						},
						{
							"detail":"6．救卒死而壮热者方矾石（半升），以水一斗半煮消，以渍脚，令没踝。",
							"type":"paragraph"
						},
						{
							"detail":"7．救卒死而目闭者方骑牛临面，捣薤汁灌耳中，吹皂荚末鼻中，立效。",
							"type":"paragraph"
						},
						{
							"detail":"8．救卒死而张口反折者方灸手足两爪后十四壮了，饮以五毒诸膏散。（有巴豆者。）9．救卒死而四肢不收失便者方马屎（一升），水三斗，煮取二斗，以洗之；又取牛洞（稀粪也）一升，温酒灌口中；灸心下一寸、脐上三寸、脐下四寸各一百壮，瘥。",
							"type":"paragraph"
						},
						{
							"detail":"10．救小儿卒死而吐利不知是何病方狗屎一丸，绞取汁以灌之。无湿者，水煮干者取汁。",
							"type":"paragraph"
						},
						{
							"detail":"11．尸厥，脉动而无气。气闭不通，故静而死也。",
							"type":"paragraph"
						},
						{
							"detail":"治方∶",
							"type":"paragraph"
						},
						{
							"detail":"脉证见上卷。",
							"type":"paragraph"
						},
						{
							"detail":"菖蒲屑纳鼻两孔中，吹之，令人以桂屑着舌下。",
							"type":"paragraph"
						},
						{
							"detail":"又方∶",
							"type":"paragraph"
						},
						{
							"detail":"剔取左角发方寸，烧末，酒和，灌令入喉，立起。",
							"type":"paragraph"
						},
						{
							"detail":"12．救卒死客忤死还魂汤主之方。",
							"type":"paragraph"
						},
						{
							"detail":"（《千金方》云∶主卒忤鬼击飞尸，诸奄忽气绝，无复觉，或已无脉，口噤拗不开，去齿下汤。汤下口不下者，分病患发左右，捉肩引之。药下复增取一升，须臾立苏。）麻黄（三两，去节）杏仁（去皮尖，七十个）甘草（一两，炙）（《千金》用桂心二两。）上三味，以水八升，煮取三升，去滓，分令咽之。通治诸感忤。",
							"type":"paragraph"
						},
						{
							"detail":"又方∶",
							"type":"paragraph"
						},
						{
							"detail":"韭根（一把）乌梅（二七个）吴茱萸（半升，炒）上三味，以水一斗煮之，以病患栉内中，三沸，栉浮者生，沉者死。煮取三升，去滓，分饮之。",
							"type":"paragraph"
						},
						{
							"detail":"13．救自缢死，旦至暮虽已冷，必可治；暮至旦，小难也。恐此当言忿气盛故也。然夏时夜短于昼，又热，犹应可治。又云∶心下若微温者，一日以上犹可治之。",
							"type":"paragraph"
						},
						{
							"detail":"方∶",
							"type":"paragraph"
						},
						{
							"detail":"徐徐抱解，不得截绳。上下安被卧之，一人以脚踏其两肩，手少挽其发，常弦弦勿纵之；一人以手按据胸上，数动之；一人摩捋臂胫屈伸之，若已僵，但渐渐强屈之，并按其腹。如此一炊顷，气从口出，呼吸，眼开，而犹引按莫置，亦勿若劳之。须臾，可少桂汤及粥清含与之，令濡喉，渐渐能咽，及稍止。若向令两人以两管吹其两耳，好。此法最善，无不活也。",
							"type":"paragraph"
						},
						{
							"detail":"14．凡中死，不可使得冷，得冷便死。疗之方∶屈草带，绕人脐，使三两人溺其中，令温。亦可用热泥和屈草，亦可扣瓦碗底，按及车缸，以着人，取令溺，须得流去。此谓道路穷，卒无汤。当令溺其中，欲使多人溺，取令温若汤，便可与之，不可泥及车缸，恐此物冷。既在夏月，得热泥土、暖车缸，亦可用也。",
							"type":"paragraph"
						},
						{
							"detail":"15．救溺死方取灶中灰二石余，以埋人，从头至足，水出七孔，即活。",
							"type":"paragraph"
						},
						{
							"detail":"上疗自缢溺之法，并出自张仲景为之，其意殊绝，殆非常情所及，本草所能关，实救人之大术矣。伤寒家数有病，非此遇热之（见《外台》、《肘后》）目。",
							"type":"paragraph"
						},
						{
							"detail":"16．治马坠及一切筋骨损方（见《肘后》方。）大黄（一两，切浸，汤成下）绯帛（如手大，烧灰）乱发（如鸡子大，烧灰用）久用炊单布（一尺，烧灰）败蒲（一握三寸）桃仁（四十九个，去皮尖，熬）甘草如（中指节，炙）上七味，以童子小便，量多少，煎汤成，纳酒一大盏，次下大黄，去滓，分温三服。先败蒲席半领，煎汤浴，衣被盖复，斯须通利数行，痛楚立瘥。利及浴水赤，勿怪，即瘀血也。",
							"type":"paragraph"
						}
					]
				},
				{
					"type":"section",
					"title":"禽兽鱼虫禁忌并治第二十四",
					"content":[
						{
							"detail":"1．凡饮食滋味，以养于生，食之有妨，反能为害。自非服药炼液，焉能不饮食乎？切见时人，不闲调摄，疾竞起，若不因食而生，苟全其生，须知切忌者矣。所食之味，有与病相宜，有与身为害。若得宜，则益体，害则成疾，以此致危，例皆难疗。凡煮药饮汁，以解毒者，虽云救急，不可热饮，诸毒病得热更甚，宜冷冻饮料之。",
							"type":"paragraph"
						},
						{
							"detail":"2．肝病禁辛，心病禁咸，脾病禁酸，肺病禁苦，肾病禁甘。",
							"type":"paragraph"
						},
						{
							"detail":"3．春不食肝，夏不食心，秋不食肺，冬不食肾，四季不食脾。辩曰∶春不食肝者，为肝气王，脾气败，若食肝则又补肝，脾气败尤甚，不可救。又肝王之时，不可以死气入肝，恐伤魂也。若非王时即虚，以肝补之佳。",
							"type":"paragraph"
						},
						{
							"detail":"余脏准此。",
							"type":"paragraph"
						},
						{
							"detail":"4．凡肝脏自不可轻啖，自死者弥甚。",
							"type":"paragraph"
						},
						{
							"detail":"5．凡心皆为神识所舍，勿食之，使人来生复其报对矣。",
							"type":"paragraph"
						},
						{
							"detail":"6．凡肉及肝，落地不着尘土者，不可食之。",
							"type":"paragraph"
						},
						{
							"detail":"7．猪肉落水浮者，不可食。",
							"type":"paragraph"
						},
						{
							"detail":"8．诸肉及鱼，若狗不食，鸟不啄者，不可食。",
							"type":"paragraph"
						},
						{
							"detail":"9．诸肉不干，火炙不动，见水自动者，不可食之。",
							"type":"paragraph"
						},
						{
							"detail":"10．肉中有如朱点者，不可食之。",
							"type":"paragraph"
						},
						{
							"detail":"11．六畜肉，热血不断者，不可食之。",
							"type":"paragraph"
						},
						{
							"detail":"12．父母及身本命肉，食之令人神魂不安。",
							"type":"paragraph"
						},
						{
							"detail":"13．食肥肉及热羹，不得饮冷水。",
							"type":"paragraph"
						},
						{
							"detail":"14．诸五脏及鱼，投地尘土不污者，不可食之。",
							"type":"paragraph"
						},
						{
							"detail":"15．秽饭、馁肉、臭鱼，食之皆伤人。",
							"type":"paragraph"
						},
						{
							"detail":"16．自死肉，口闭者，不可食之。",
							"type":"paragraph"
						},
						{
							"detail":"17．六畜自死，皆疫死，则有毒，不可食之。",
							"type":"paragraph"
						},
						{
							"detail":"18．兽自死，北首及伏地者，食之杀人。",
							"type":"paragraph"
						},
						{
							"detail":"19．食生肉，饱饮乳，变成白虫。（一作血蛊。）20．疫死牛肉，食之令病洞下，亦致坚积，宜利药下之。",
							"type":"paragraph"
						},
						{
							"detail":"21．脯藏米瓮中，有毒，及经夏食之，发肾病。",
							"type":"paragraph"
						},
						{
							"detail":"22．治自死六畜肉中毒方用黄柏屑，捣服方匕服。",
							"type":"paragraph"
						},
						{
							"detail":"23．治食郁肉漏脯中毒方黄柏屑，捣服方寸匕。",
							"type":"paragraph"
						},
						{
							"detail":"24．治食郁肉漏脯中毒方（郁肉，密器盖之隔宿者是也。漏脯，茅屋漏下沾着者是也。）烧犬屎，酒服方寸匕。每服人乳汁亦良。饮生韭汁三升，亦得。",
							"type":"paragraph"
						},
						{
							"detail":"25．治黍米中藏干脯食之中毒方大豆浓煮汁饮数升即解。亦治狸肉、漏脯等毒。",
							"type":"paragraph"
						},
						{
							"detail":"26．治食生肉中毒方掘地深三尺，取其下土三升，以水五升，煮数沸，澄清汁，饮一升，即愈。",
							"type":"paragraph"
						},
						{
							"detail":"27．治六畜鸟兽肝中毒方水浸豆豉，绞取汁，服数升愈。",
							"type":"paragraph"
						},
						{
							"detail":"28．马脚无夜眼者，不可食之。",
							"type":"paragraph"
						},
						{
							"detail":"食酸马肉，不饮酒，则杀人。",
							"type":"paragraph"
						},
						{
							"detail":"马肉不可热食，伤人心。",
							"type":"paragraph"
						},
						{
							"detail":"马鞍下肉，食之杀人。",
							"type":"paragraph"
						},
						{
							"detail":"白马黑头者，不可食之。",
							"type":"paragraph"
						},
						{
							"detail":"白马青蹄者，不可食之。",
							"type":"paragraph"
						},
						{
							"detail":"马肉肉共食，醉饱，大忌。",
							"type":"paragraph"
						},
						{
							"detail":"驴、马肉合猪食之，成霍乱。",
							"type":"paragraph"
						},
						{
							"detail":"马肝及毛，不可妄食，中毒害人。",
							"type":"paragraph"
						},
						{
							"detail":"29．治马肝毒中人未死方雄鼠屎二七粒，末之，水和服，日再服。（屎尖者是。）",
							"type":"paragraph"
						},
						{
							"detail":"又方∶",
							"type":"paragraph"
						},
						{
							"detail":"人垢，取方寸匕，服之佳。",
							"type":"paragraph"
						},
						{
							"detail":"30．治食马肉中毒欲死方香豉（二两）杏仁（三两）上二味，蒸一食顷熟，杵之服，日再服。",
							"type":"paragraph"
						},
						{
							"detail":"又方∶",
							"type":"paragraph"
						},
						{
							"detail":"煮芦根汁饮之良。",
							"type":"paragraph"
						},
						{
							"detail":"31．疫死牛，或目赤，或黄，食之大忌。",
							"type":"paragraph"
						},
						{
							"detail":"牛肉共猪肉食之，必作寸白虫。",
							"type":"paragraph"
						},
						{
							"detail":"青牛肠不可合犬肉食之。",
							"type":"paragraph"
						},
						{
							"detail":"牛肺从三月至五月，其中有虫如马尾，割去勿食，食之损人。",
							"type":"paragraph"
						},
						{
							"detail":"牛、羊、猪肉，皆不得以楮木、桑木蒸炙，食之令人腹内生虫。",
							"type":"paragraph"
						},
						{
							"detail":"32．啖蛇牛肉杀人，何以知之？啖蛇者，毛发向后顺者是也。",
							"type":"paragraph"
						},
						{
							"detail":"33．治啖蛇牛肉食之欲死方饮人乳汁一升，立愈。",
							"type":"paragraph"
						},
						{
							"detail":"又方∶",
							"type":"paragraph"
						},
						{
							"detail":"以泔水洗头，饮一升愈。",
							"type":"paragraph"
						},
						{
							"detail":"牛肚细切，以水一斗，煮取一升，暖饮之，大汗出者愈。",
							"type":"paragraph"
						},
						{
							"detail":"34．治食牛肉中毒方甘草煮汁，饮之即愈。",
							"type":"paragraph"
						},
						{
							"detail":"35．羊肉其有宿热者，不可食之。",
							"type":"paragraph"
						},
						{
							"detail":"羊肉不可共生鱼、酪食之，害人。",
							"type":"paragraph"
						},
						{
							"detail":"羊蹄甲中有珠子白者，名羊悬筋，食之令人癫。",
							"type":"paragraph"
						},
						{
							"detail":"白羊黑头，食其脑，作肠痈。",
							"type":"paragraph"
						},
						{
							"detail":"羊肝共生椒食之，破人五脏。",
							"type":"paragraph"
						},
						{
							"detail":"36．猪肉共羊肝和食之，令人心闷。",
							"type":"paragraph"
						},
						{
							"detail":"猪肉以生胡荽同食，烂人脐。",
							"type":"paragraph"
						},
						{
							"detail":"猪脂不可合梅子食之。",
							"type":"paragraph"
						},
						{
							"detail":"猪肉合葵食之，少气。",
							"type":"paragraph"
						},
						{
							"detail":"37．鹿肉不可合蒲白作羹，食之发恶疮。",
							"type":"paragraph"
						},
						{
							"detail":"38．麋脂及梅李子，若妊妇食之，令子青盲，男子伤精。",
							"type":"paragraph"
						},
						{
							"detail":"39．獐肉不可合虾及生菜、梅、李果食之，皆病患。",
							"type":"paragraph"
						},
						{
							"detail":"40．痼疾人不可食熊肉，令终身不愈。",
							"type":"paragraph"
						},
						{
							"detail":"41．白犬自死，不出舌者，食之害人。",
							"type":"paragraph"
						},
						{
							"detail":"食狗鼠余，令人发疮。",
							"type":"paragraph"
						},
						{
							"detail":"42．治食犬肉不消，心下坚，或腹胀、口干大渴，心急发热，妄语如狂，或洞下方∶杏仁（一升，合皮熟研用）以沸汤三升，和取汁，分三服，利下肉片，大验。",
							"type":"paragraph"
						},
						{
							"detail":"43．妇人妊娠，不可食兔肉、山羊肉，及鳖、鸡、鸭，令子无声音。",
							"type":"paragraph"
						},
						{
							"detail":"44．兔肉不可合白鸡肉食之，令人面发黄。",
							"type":"paragraph"
						},
						{
							"detail":"兔肉着干姜，食之成霍乱。",
							"type":"paragraph"
						},
						{
							"detail":"45．凡鸟自死，口不闭，翅不合者，不可食之。",
							"type":"paragraph"
						},
						{
							"detail":"46．诸禽肉，肝青者，食之杀人。",
							"type":"paragraph"
						},
						{
							"detail":"47．鸡有六翮四距者，不可食之。",
							"type":"paragraph"
						},
						{
							"detail":"乌鸡白首者，不可食之。",
							"type":"paragraph"
						},
						{
							"detail":"鸡不可合葫蒜食之，滞气。（一云鸡子。）山鸡不可合鸟兽肉食之。",
							"type":"paragraph"
						},
						{
							"detail":"雉肉久食，令人瘦。",
							"type":"paragraph"
						},
						{
							"detail":"48．鸭卵不可合鳖肉食之。",
							"type":"paragraph"
						},
						{
							"detail":"49．妇人妊娠，食雀肉，饮酒，令子淫乱无耻。雀肉不可合李子食之。",
							"type":"paragraph"
						},
						{
							"detail":"50．燕肉勿食，入水为蛟龙所啖。",
							"type":"paragraph"
						},
						{
							"detail":"51．鸟兽有中毒箭死者，其肉有毒。解之方大豆煮汁，及盐汁，服之解。",
							"type":"paragraph"
						},
						{
							"detail":"52．鱼头正白如连珠至脊上，食之杀人。",
							"type":"paragraph"
						},
						{
							"detail":"鱼头中无腮者，不可食之，杀人。",
							"type":"paragraph"
						},
						{
							"detail":"鱼无肠胆者，不可食之，三年阴不起，女子绝生。",
							"type":"paragraph"
						},
						{
							"detail":"鱼头似有角者，不可食之。",
							"type":"paragraph"
						},
						{
							"detail":"鱼目合者，不可食之。",
							"type":"paragraph"
						},
						{
							"detail":"六甲日，勿食鳞甲之物。",
							"type":"paragraph"
						},
						{
							"detail":"鱼不可合鸡肉食之。",
							"type":"paragraph"
						},
						{
							"detail":"鱼不得合鸬肉食之。",
							"type":"paragraph"
						},
						{
							"detail":"鲤鱼，不可合小豆藿食之，其子不可合猪肝食之，害人。",
							"type":"paragraph"
						},
						{
							"detail":"鲤鱼不可合犬肉食之。",
							"type":"paragraph"
						},
						{
							"detail":"鲫鱼不可合猴、雉肉食之。一云不可合猪肝食。鱼合鹿肉生食，令人筋甲缩。",
							"type":"paragraph"
						},
						{
							"detail":"青鱼不可合生胡荽及生葵并麦中食之。",
							"type":"paragraph"
						},
						{
							"detail":"鳝不可合白犬血食之。",
							"type":"paragraph"
						},
						{
							"detail":"53．龟肉不可合酒果子食之。",
							"type":"paragraph"
						},
						{
							"detail":"鳖目凹陷者，及厌下有王字形者，不可食之。其肉不得合鸡、鸭子食之。",
							"type":"paragraph"
						},
						{
							"detail":"龟、鳖肉不可合苋菜食之。",
							"type":"paragraph"
						},
						{
							"detail":"54．虾无须，及腹下通黑，煮之反白者，不可食之。",
							"type":"paragraph"
						},
						{
							"detail":"55．食脍，饮乳酪，令人腹中生虫为瘕。",
							"type":"paragraph"
						},
						{
							"detail":"56．食之，在心胸间不化，吐复不出，速下除之，久成病。治之方∶桔皮（一两）大黄（二两）朴硝（二两）上三味，以水一大升，煮至小升，顿服即消。",
							"type":"paragraph"
						},
						{
							"detail":"57．食多不消，结为病。治之方∶马鞭草上一味，捣汁饮之。或以姜叶汁饮之一升，亦消。又可服吐药吐之。",
							"type":"paragraph"
						},
						{
							"detail":"58．食鱼后食毒，两种烦乱，治之方∶桔皮浓煎汁，服之即解。",
							"type":"paragraph"
						},
						{
							"detail":"59．食鱼中毒方芦根煮汁，服之即解。",
							"type":"paragraph"
						},
						{
							"detail":"60．蟹目相向，足斑目赤者，不可食之。",
							"type":"paragraph"
						},
						{
							"detail":"食蟹中毒治之方∶紫苏煮汁，饮之三升。紫苏子捣汁饮之，亦良。",
							"type":"paragraph"
						},
						{
							"detail":"又方∶",
							"type":"paragraph"
						},
						{
							"detail":"冬瓜汁饮二升，食冬瓜亦可。",
							"type":"paragraph"
						},
						{
							"detail":"凡蟹未遇霜，多毒，其熟者乃可食之。",
							"type":"paragraph"
						},
						{
							"detail":"61．蜘蛛落食中，有毒，勿食之。",
							"type":"paragraph"
						},
						{
							"detail":"62．凡蜂、蝇、虫、蚁等多集食上，食之致。",
							"type":"paragraph"
						}
					]
				},
				{
					"type":"section",
					"title":"果实菜谷禁忌并治第二十五",
					"content":[
						{
							"detail":"1．果子生食生疮。",
							"type":"paragraph"
						},
						{
							"detail":"果子落地经宿，虫蚁食之者，人大忌食之。",
							"type":"paragraph"
						},
						{
							"detail":"2．生米停留多日，有损处，食之伤人。",
							"type":"paragraph"
						},
						{
							"detail":"3．桃子多食，令人热，仍不得入水浴，令人病淋沥寒热病。",
							"type":"paragraph"
						},
						{
							"detail":"杏、酪不熟，伤人。",
							"type":"paragraph"
						},
						{
							"detail":"梅多食，坏人齿。",
							"type":"paragraph"
						},
						{
							"detail":"李不可多食，令人腹胀。",
							"type":"paragraph"
						},
						{
							"detail":"林檎不可多食，令人百脉弱。",
							"type":"paragraph"
						},
						{
							"detail":"桔柚多食，令人口爽，不知五味。",
							"type":"paragraph"
						},
						{
							"detail":"梨不可多食，令人寒中。金疮、产妇亦不宜食。",
							"type":"paragraph"
						},
						{
							"detail":"樱桃、杏，多食伤筋骨。",
							"type":"paragraph"
						},
						{
							"detail":"安石榴不可多食，损人肺。",
							"type":"paragraph"
						},
						{
							"detail":"胡桃不可多食，令人动痰饮。",
							"type":"paragraph"
						},
						{
							"detail":"生枣多食，令人热渴气胀，寒热羸瘦者，弥不可食，伤人。",
							"type":"paragraph"
						},
						{
							"detail":"4．食诸果中毒治之方∶猪骨烧过上一味，末之，水服方寸匕。亦治马肝、漏脯等毒。",
							"type":"paragraph"
						},
						{
							"detail":"5．木耳赤色及仰生者，勿食。菌仰卷及赤色者，不可食。",
							"type":"paragraph"
						},
						{
							"detail":"6．食诸菌中毒，闷乱欲死，治之方∶人粪汁饮一升。土浆饮一二升。大豆浓煮汁饮之。服诸吐利药，并解。",
							"type":"paragraph"
						},
						{
							"detail":"7．食枫柱菌而哭不止，治之以前方。",
							"type":"paragraph"
						},
						{
							"detail":"8．误食野芋，烦毒欲死，治之以前方。",
							"type":"paragraph"
						},
						{
							"detail":"9．蜀椒闭口者有毒，误食之，戟人咽喉，气病欲绝，或吐下白沫，身体痹冷。急治之方。",
							"type":"paragraph"
						},
						{
							"detail":"肉桂煎汁饮之，多饮冷水一二升，或食蒜，或饮地浆，或浓煮豉汁饮之，并解。",
							"type":"paragraph"
						},
						{
							"detail":"10．正月勿食葱，令人面生游风。",
							"type":"paragraph"
						},
						{
							"detail":"二月勿食蓼，伤人肾。",
							"type":"paragraph"
						},
						{
							"detail":"三月勿食小蒜，伤人志性。",
							"type":"paragraph"
						},
						{
							"detail":"四月、八月勿食胡荽，伤人神。",
							"type":"paragraph"
						},
						{
							"detail":"五月勿食韭，令人乏气力。",
							"type":"paragraph"
						},
						{
							"detail":"五月五日，勿食一切生菜，发百病。",
							"type":"paragraph"
						},
						{
							"detail":"六月、七月勿食茱萸，伤神气。",
							"type":"paragraph"
						},
						{
							"detail":"八月、九月勿食姜，伤人神。",
							"type":"paragraph"
						},
						{
							"detail":"十月勿食椒，损人心，伤心脉。",
							"type":"paragraph"
						},
						{
							"detail":"十一月、十二月勿食薤，令人多涕唾。",
							"type":"paragraph"
						},
						{
							"detail":"四季勿食生葵，令人饮食不化，发百病，非但食中，药中皆不可用，深宜慎之。",
							"type":"paragraph"
						},
						{
							"detail":"11．时病瘥未健，食生菜，手足必肿。",
							"type":"paragraph"
						},
						{
							"detail":"夜食生菜，不利人。",
							"type":"paragraph"
						},
						{
							"detail":"十月勿食被霜生菜，令人面无光，目涩，心痛，腰疼，或发心疟。疟发时，手足十指爪皆青，困萎。",
							"type":"paragraph"
						},
						{
							"detail":"12．葱、韭生初芽者，食之伤人心气。",
							"type":"paragraph"
						},
						{
							"detail":"饮白酒，食生韭，令人病增。",
							"type":"paragraph"
						},
						{
							"detail":"生葱不可共蜜，食之杀人。独颗蒜弥忌。",
							"type":"paragraph"
						},
						{
							"detail":"枣合生葱食之，令人病。",
							"type":"paragraph"
						},
						{
							"detail":"生葱和雄鸡、雉、白犬肉食之，令人七窍经年流血。",
							"type":"paragraph"
						},
						{
							"detail":"食糖蜜后，四日内食生葱、韭令人心痛。",
							"type":"paragraph"
						},
						{
							"detail":"夜食诸姜、蒜、葱等，伤人心。",
							"type":"paragraph"
						},
						{
							"detail":"13．芜菁根多食，令人气胀。",
							"type":"paragraph"
						},
						{
							"detail":"14．薤不可共牛肉作羹，食之成瘕病，韭亦然。",
							"type":"paragraph"
						},
						{
							"detail":"15．多食动痔疾。",
							"type":"paragraph"
						},
						{
							"detail":"16．野苣不可同蜜食之，作内痔。",
							"type":"paragraph"
						},
						{
							"detail":"白苣不可共酪同食，作虫虫。",
							"type":"paragraph"
						},
						{
							"detail":"17．黄瓜食之发热病。",
							"type":"paragraph"
						},
						{
							"detail":"18．葵心不可食，伤人；叶尤冷，黄背赤茎者，勿食之。",
							"type":"paragraph"
						},
						{
							"detail":"19．胡荽久食之，令人多忘。",
							"type":"paragraph"
						},
						{
							"detail":"病患不可食胡荽及黄花菜。",
							"type":"paragraph"
						},
						{
							"detail":"20．芋不可多食，动病。",
							"type":"paragraph"
						},
						{
							"detail":"21．妊妇食姜，令子余指。",
							"type":"paragraph"
						},
						{
							"detail":"22．蓼多食，发心痛。蓼和生鱼食之，令人夺气，阴核疼痛。",
							"type":"paragraph"
						},
						{
							"detail":"23．芥菜不可共兔肉食之，成恶邪病。",
							"type":"paragraph"
						},
						{
							"detail":"24．小蒜多食，伤人心力。",
							"type":"paragraph"
						},
						{
							"detail":"25．食躁或躁方豉浓煮汁饮之。",
							"type":"paragraph"
						},
						{
							"detail":"26．钩吻与芹菜相似，误食之杀人。解之方∶荠（八两）上一味，水六升，煮取二升，分温二服。",
							"type":"paragraph"
						},
						{
							"detail":"27．菜中有水莨菪，叶园而光，有毒，误食之，令人狂乱，状如中风，或吐血。治之方∶甘草煮汁，服之即解。",
							"type":"paragraph"
						},
						{
							"detail":"28．春秋二时，龙带精入芹菜中，人偶食之为病。发时手背腹满，痛不可忍，名蛟龙病。治之方∶硬糖（二三升）上一味，日两度服之，吐出如蜥蜴三五枚，瘥。",
							"type":"paragraph"
						},
						{
							"detail":"29．食苦瓠中毒，治之方∶黎穣煮汁，数服之，解。",
							"type":"paragraph"
						},
						{
							"detail":"30．扁豆，寒热者，不可食之。",
							"type":"paragraph"
						},
						{
							"detail":"久食小豆，令人枯燥。",
							"type":"paragraph"
						},
						{
							"detail":"食大豆屑，忌啖猪肉。",
							"type":"paragraph"
						},
						{
							"detail":"31．大麦久食，令人作。",
							"type":"paragraph"
						},
						{
							"detail":"32．白黍米不可同饴蜜食，亦不可合葵食之。",
							"type":"paragraph"
						},
						{
							"detail":"33．荞麦面多食之，令人发落。",
							"type":"paragraph"
						},
						{
							"detail":"34.盐多食伤人肺。",
							"type":"paragraph"
						},
						{
							"detail":"35.食冷物，冰人齿。",
							"type":"paragraph"
						},
						{
							"detail":"食热物，勿饮冷水。",
							"type":"paragraph"
						},
						{
							"detail":"36．饮酒，食生苍耳，令人心痛。",
							"type":"paragraph"
						},
						{
							"detail":"夏月大醉汗流，不得冷水洗着身，及使扇，即成病。",
							"type":"paragraph"
						},
						{
							"detail":"饮酒大忌灸腹背，令人肠结。",
							"type":"paragraph"
						},
						{
							"detail":"醉后勿饱食，发寒热。",
							"type":"paragraph"
						},
						{
							"detail":"饮酒食猪肉，卧秫稻穣中，则发黄。",
							"type":"paragraph"
						},
						{
							"detail":"食饴，多饮酒，大忌。",
							"type":"paragraph"
						},
						{
							"detail":"凡水及酒，照见人影动者，不可饮之。",
							"type":"paragraph"
						},
						{
							"detail":"37．醋合酪食之，令人血瘕。",
							"type":"paragraph"
						},
						{
							"detail":"38.食白米粥，勿食生苍耳，成走注。",
							"type":"paragraph"
						},
						{
							"detail":"食甜粥已，食盐即吐。",
							"type":"paragraph"
						},
						{
							"detail":"39．犀角筋搅饮食，沫出，及浇地坟起者，食之杀人。",
							"type":"paragraph"
						},
						{
							"detail":"40．饮食中毒，烦满，治之方∶苦参（三两）苦酒（一升半）上二味，煮三沸，三上三下，之服，吐食出即瘥。",
							"type":"paragraph"
						},
						{
							"detail":"或以水煮亦得。",
							"type":"paragraph"
						},
						{
							"detail":"又方∶",
							"type":"paragraph"
						},
						{
							"detail":"犀角汤亦佳。",
							"type":"paragraph"
						},
						{
							"detail":"41．贪食，食多不消，心腹坚满痛，治之方∶盐（一升）水（三升）上二味，煮令盐消，分三服，当吐出食，便瘥。",
							"type":"paragraph"
						},
						{
							"detail":"42．矾石生入腹，破人心肝，亦禁水。",
							"type":"paragraph"
						},
						{
							"detail":"43．商陆以水服，杀人。",
							"type":"paragraph"
						},
						{
							"detail":"葶苈子敷头疮，药成入脑，杀人。",
							"type":"paragraph"
						},
						{
							"detail":"水银入人耳，及六畜等，皆死。以金银着耳边，水银则吐。",
							"type":"paragraph"
						},
						{
							"detail":"苦楝无子者，杀人。",
							"type":"paragraph"
						},
						{
							"detail":"44．凡诸毒，多是假毒以投，无知时，宜煮甘草荠汁饮之。通除诸毒药。",
							"type":"paragraph"
						}
					]
				}
			]
		}
	]
}