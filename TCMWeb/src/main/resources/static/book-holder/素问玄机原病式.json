{
	"book_title":"素问玄机原病式",
	"content":[
		{
			"type":"section",
			"title":"序",
			"content":[
				{
					"detail":"夫医教者，源自伏羲，流于神农，注于黄帝，行于万世，合于无穷，本乎大道，法乎自然之理。孔安国序《书》曰∶伏羲、神农、黄帝之书，谓之三坟，言大道也。少昊、颛顼、高辛、唐、虞之书，谓之五典，言常道也。盖五典者，三坟之末也，非无大道，但专明治世之道；三坟者，五典之本也，非无常道，但以大道为体，常道为用，天下之能事毕矣。然而玄机奥妙，圣意幽微，浩浩乎不可测，使之习者，虽贤智明哲之士，亦非轻易可得而悟矣。",
					"type":"paragraph"
				},
				{
					"detail":"洎乎周代，老氏以精大道，专为道教；孔子以精常道，专为儒教。由是儒、道二门之教着矣。归其祖，则三坟之教一焉。儒、道二教之书，比之三坟之经，则言象义理，昭然可据，而各得其一意也。故诸子百家，多为着述，所宗之者，庶博知焉。",
					"type":"paragraph"
				},
				{
					"detail":"呜呼！余之医教，自黄帝之后，二千五百有余年，汉末之魏，有南阳太守张机仲景，恤于生民多被伤寒之疾，损害横夭，因而辄考古经，以述《伤寒卒病方论》一十六卷，使后之学人，有可根据。然虽所论未备诸病，仍为要道，若能以意推之，则思过半矣，且所述者众，所习者多，故自仲景至今，甫仅千岁，凡着述医书，过往古者八、九倍矣。夫三坟之书者，大圣人之教也。法象天地，理合自然，本乎大道，仲景者，亚圣也。虽仲景之书，未备圣人之教，亦几于圣人，文亦玄奥，以致今之学者，尚为难焉。故今人所习，皆近代方论而已，但究其末，而不求其本。",
					"type":"paragraph"
				},
				{
					"detail":"况仲景之书，复经晋·王叔和撰次遗方，宋开宝中，节度使高继冲编集进上。虽二公操心用智，自出心意，广其法术，杂于旧说，亦有可取。其间或失仲景本意，未符古圣之经，愈令后人学之难也。况仲景之世四升，乃唐、宋之一升，四两为之一两；向者人能胜毒，及多咀，汤剂有异今时之法。故今人未知其然，而妄谓时世之异，以为无用，而多不习焉。惟近世朱奉议多得其意，遂以本仲景之论，而兼诸书之说，编集作《活人书》二十卷。其门多，其方众，其言直，其类辨，使后学人，易为寻检施行，故今之用者多矣。然而其间亦有未合圣人之意者，往往但相肖而已。由未知阴阳变化之道，所谓木极似金，金极似火，火极似水，水极似土，土极似木者也。故《经》曰∶“亢则害，承乃制。”谓己亢过极则反似胜己之化也。俗未之知，认似作是，以阳为阴，失其意也。",
					"type":"paragraph"
				},
				{
					"detail":"嗟夫！医之妙用，尚在三坟，观夫后所着述者，必欲利于后人，非但矜炫而已，皆仁人之心也，非不肖者所敢当。其间互有得失者，由乎言本求其象，象本求其意，意必合其道，故非圣人，而道未全者，或尽其善也鲜矣。岂欲自涉非道而乱圣经，以惑人志哉。",
					"type":"paragraph"
				},
				{
					"detail":"自古如祖圣伏羲画卦，非圣人孰能明其意二万余言？至周文王方始立象演卦，而周公述爻，后五百余年，孔子以作《十翼》，而《易》书方完然。后易为推究，所习者众，而注说者多。其间或所见不同而互有得失者，未及于圣，窃窥道教故也。易教体乎五行八卦，儒教存乎三纲五常，医教要乎五运六气，其门三，其道一，故相须以用而无相失，盖本教一而已矣。若忘其根本，以求其华实之茂者，未之有也。",
					"type":"paragraph"
				},
				{
					"detail":"故《经》曰∶“夫五运阴阳者，天地之道也，万物之纲纪，变化之父母，生杀之本始，神明之府也。可不通乎？”《仙经》曰∶“大道不可以筹算，道不在数故也。可以筹算者，天地之数也。若得天地之数，则大道在其中矣。”经曰∶“天地之至数，始于一而终于九。数之可十，推之可百，数之可千，推之可万，万之大不可胜数，然其要一也。”又云∶“知其要者，一言而终，不知其要，流散无穷。”又云∶“至数之机，迫迮而微，其来可见，其往可追，敬之者昌，慢之者亡，无道行私，必得天殃。”又云∶“治不法天之纪，地之理，则灾害至矣。”又云∶“不知年之所加，气之兴衰，虚实之所起，不可以为工矣。”由是观之，则不知运气而求医无失者，鲜矣！今详《内经·素问》，虽已校正改误音释，往往尚有失古圣之意者，于俗闻之，未必不曰，尔何人也，敢言古昔圣贤之非？嗟夫！圣人之所为，自然合于规矩，无不中其理者也！虽有贤哲，而不得自然之理，亦岂能尽善而无失乎？况经秦火之残文，世本稀少。故自仲景之后，有缺“第七”一卷，天下至今无复得其本。然虽存者，布行于世，后之传写镂板，重重差误，不可胜举。以其玄奥而俗莫能明，故虽舛讹，而孰知之！故近代敕勒孙奇，高保衡、林亿等校正，孙兆改误，其序有言曰∶“正谬误者，六千余字，增注义者，二千余条。”若专执旧本，以为往古圣贤之书，而不可改易者，信则信矣，终未免泥于一隅。",
					"type":"paragraph"
				},
				{
					"detail":"及夫唐·王冰次注序云∶“世本纰缪，篇目重迭，前后不伦，文义悬隔，施行不易，披会亦难。",
					"type":"paragraph"
				},
				{
					"detail":"岁月既淹，习以成弊，或一篇重出，而别立二名。或两论并合，而都为一目；或问答未已，而别树篇题；或脱简不书，而云世缺。重《合经》而冠《针服》；并《方宜》而为《咳篇》；隔《虚实》而为《逆从》；合《经络》而为《论要》；节《皮部》而为《经络》，退《至教》以先《针》。如此之流，不可胜数。”又曰∶“其中简脱文断，义不相接者，搜求经论所有，迁移以补其处；篇目坠缺，指事不明者，详其意趣，加字以昭其义；篇论吞并，义不相涉，缺漏名目者，区分事类，别目以冠篇首；君臣请问，义理乖戾者，考较尊卑，增益以光其意；错简碎文，前后重迭者，详其旨趣，削去繁杂，以存其要，辞理秘密，难粗论述者，别撰《玄珠》，以陈其道。凡所加字，皆朱书其文，使今古必分，字不杂糅。”然则岂但仆之言哉！设若后人或怒王冰、林亿之辈，言旧有讹谬者，弗去其注，而惟攻其经，则未必易知而过其意也。",
					"type":"paragraph"
				},
				{
					"detail":"然而王冰之注，善则善矣，以其仁人之心，而未备圣贤之意。故其注或有失者也。由是校正改误者，往往证当王冰之所失，其间不见其失，而不以改证者，不为少矣。虽称校正改误，而或自失者，亦多矣。呜呼！不惟注未尽善，而王冰迁移加减之经，亦有臆说，而不合古圣之意者也。虽言凡所加字皆朱书其文，既传于世，即世文，皆为墨字也。凡所改易之间，或不中其理者，使智哲以理推之，终莫得其真意，岂知未达真理，而不识其伪所致也。近世所传之书，若此说者多矣。",
					"type":"paragraph"
				},
				{
					"detail":"然而非其正理，而欲求其真意者，未之有也，但略相肖而已。虽今之经与注，皆有舛讹，比之旧者，则易为学矣。若非全元起本，及王冰次注，则林亿之辈，未必知若是焉，后之知者多因之也。今非先贤之说者，仆且无能知之，盖因诸旧说，而方入其门，耽玩既久，而粗见得失。然诸旧失，而今有得者，非谓仆之明也；因诸旧说之所得者，以意类推，而得其真理，自见其伪，亦皆古先圣贤之道也。仆岂生而知之者哉！夫别医之得失者，但以类推运气造化之理，而明可知矣。观夫世传运气之书多矣，盖举大纲，乃学之门户。皆歌颂钤图而已，终未备其体用，及互有得失，而惑人志者也。况非其人，百未得于经之一二，而妄撰运气之书，传于世者，是以矜己惑人，而莫能彰验，致使学人不知其美，俾圣经妙典，日远日疏，而习之者鲜矣。悲夫！世俗或以谓运气无征，而为惑人之妄说者。或但言运气为大道玄机，若非生而知之则莫能学之者。由是，学人寡而知者鲜。设有攻其本经，而复有注说雕写之误也，况乎造化玄奥之理，未有比物立象以详说者也。",
					"type":"paragraph"
				},
				{
					"detail":"仆虽不敏，以其志慕兹道，而究之以久，略得其意，惜乎天下尚有未若仆之知者。据乎所见，而辄伸短识，本乎三坟之圣经，兼以众贤之妙论，编集运气要妙之说。十万余言，九篇三部，勒成一部，命曰《内经运气要旨论》，备见圣贤之妙用。然妙则妙矣，以其妙道，乃为对病临时处方之法，犹恐后学未精贯者，或难施用。复宗仲景之书，率参圣贤之说。推夫运气造化自然之理，以集伤寒杂病脉证方论之文，一部三卷，十万余言，目曰《医方精要宣明论》。凡有世说之误者，详以此证明之，庶令学人，真伪自分，而易为得用。",
					"type":"paragraph"
				},
				{
					"detail":"且运气者得于道同，盖明大道之一也。观夫医者，唯以别阴阳虚实，最为枢要，识病之法，以其病气归于五运六气之化，明可见矣。谨率《经》之所言，二百余字，兼以语辞，二百七十七言，绪归五运六气而已。大凡明病阴阳虚实，无越此法。虽已并载前之二帙，复虑世俗多出妄说，有违古圣之意。今特举二百七十七字，独为一本，名曰《素问玄机原病式》。遂以比物立象，详论天地运气造化自然之理二万余言，仍以改证世俗谬说。虽不备举其误，其意足可明矣；虽未备论诸疾，以此推之，则识病六气阴阳虚实，几于备矣。盖求运气言象之意，而得其自然神妙之情理。《易》曰∶“书不尽言，言不尽意，设卦以尽情伪，系辞焉以尽其言，变而通之以尽利，鼓之舞之以尽神。”《老子》曰∶“不出户知天下，不窥牖见天道。其出弥远，其知弥少。”盖由规矩而取方员也。夫运气之道者，犹诸此也。嗟夫！仆勉述其文者，非但欲以美于己而非于人，矜于名而苟于利也，但贵学人易为晓悟，而行无枉错耳。如通举《内经运气要旨论》及《医方精要宣明论》者，欲令习者求其备也。其间或未臻其理者，幸冀将来君子以改正焉。但欲同以宣扬古圣之妙道，而普救后人之生命尔。",
					"type":"paragraph"
				}
			]
		},
		{
			"type":"section",
			"title":"一、五运主病",
			"content":[
				{
					"type":"section",
					"title":"（一）诸风掉眩，皆属肝木",
					"content":[
						{
							"type":"section",
							"title":"（总纲）",
							"content":[
								{
									"detail":"诸风掉眩，皆属肝木。",
									"type":"paragraph"
								}
							]
						},
						{
							"type":"section",
							"title":"（分述）",
							"content":[
								{
									"detail":"掉，摇也。眩，昏乱旋运也。风主动故也。所谓风气甚，而头目眩运者，由风木旺，必是金衰不能制木，而木复生火，风火皆属阳，多为兼化，阳主乎动，两动相搏，则为之旋转。故火本动也，焰得风则自然旋转。如春分至小满，为二之气，乃君火之位；自大寒至春分七十三日，为初之气，乃风木之位，故春分之后，风火相搏，则多起飘风，俗谓之旋风是也，四时多有之。由五运六气千变万化，冲荡击搏，推之无穷，安得失时而便谓之无也。但有微甚而已。人或乘车跃马、登舟环舞而眩运者，其动不正，而左右纡曲，故《经》曰∶曲直动摇，风之用也。眩运而呕吐者，风热甚故也。",
									"type":"paragraph"
								}
							]
						}
					]
				},
				{
					"type":"section",
					"title":"（二）诸痛痒疮疡，皆属心火",
					"content":[
						{
							"type":"section",
							"title":"（总纲）",
							"content":[
								{
									"detail":"诸痛痒疮疡，皆属心火。",
									"type":"paragraph"
								}
							]
						},
						{
							"type":"section",
							"title":"（分述）",
							"content":[
								{
									"detail":"人近火气者，微热则痒，热甚则痛，附近则灼而为疮，皆火之用也。或痒痛如针轻刺者，犹飞迸火星灼之然也。痒者，美疾也。故火旺于夏，而万物蕃鲜荣美也。炙之以火，渍之以汤，而痒转甚者，微热之所使也；因而痒去者，热令皮肤纵缓，腠理开通，阳气得泄，热散而去故也。或夏热皮肤痒，而以冷水沃之不去者，寒能收敛，腠理闭密，阳气郁结，不能散越，怫热内作故也。痒得爬而解者，爬为火化，微则亦能令痒；甚则痒去者，爬令皮肤辛辣，而属金化，辛能散，故金化见则火力分而解矣。或云痛为实，痒为虚者，非谓虚为寒也，正谓热之微甚也。或疑疮疡皆属火热。而反腐烂出脓水者，何也？犹骨肉果菜，至于热极，则腐烂而溃为污水也。溃而腐烂者，水之化也。所谓五行之理，过极则胜己者反来制之，故火热过极，则反兼于水化。又如盐能固物，令不腐烂者，咸寒水化，制其火热，使不过极，故得久固也。万物皆然。",
									"type":"paragraph"
								}
							]
						}
					]
				},
				{
					"type":"section",
					"title":"（三）诸湿肿满，皆属脾土",
					"content":[
						{
							"type":"section",
							"title":"（总纲）",
							"content":[
								{
									"detail":"诸湿肿满，皆属脾土。",
									"type":"paragraph"
								}
							]
						},
						{
							"type":"section",
							"title":"（分述）",
							"content":[
								{
									"detail":"地之体也，土。热极盛则痞塞肿满，物湿亦然，故长夏属土，则庶物隆盛也。",
									"type":"paragraph"
								}
							]
						}
					]
				},
				{
					"type":"section",
					"title":"（四）诸气郁病痿，皆属肺金",
					"content":[
						{
							"type":"section",
							"title":"（总纲）",
							"content":[
								{
									"detail":"诸气郁病痿，皆属肺金。",
									"type":"paragraph"
								}
							]
						},
						{
							"type":"section",
							"title":"（分述）",
							"content":[
								{
									"detail":"，谓满也。郁，谓奔迫也。痿，谓手足痿弱，无力以运动也。大抵肺主气，气为阳，阳主轻清而升，故肺居上部，病则其气满奔迫，不能上升，至于手足痿弱，不能收持，由肺金本燥，燥之为病，血液衰少，不能营养百骸故也。《经》曰∶“手指得血而能摄，掌得血而能握，足得血而能步。”故秋金旺则雾气蒙郁，而草木萎落，病之象也。萎，犹痿也。",
									"type":"paragraph"
								}
							]
						}
					]
				},
				{
					"type":"section",
					"title":"（五）诸寒收引，皆属肾水",
					"content":[
						{
							"type":"section",
							"title":"（总纲）",
							"content":[
								{
									"detail":"诸寒收引，皆属肾水。",
									"type":"paragraph"
								}
							]
						},
						{
							"type":"section",
							"title":"（分述）",
							"content":[
								{
									"detail":"收敛引急，寒之用也。故冬寒则拘缩矣。",
									"type":"paragraph"
								}
							]
						}
					]
				}
			]
		},
		{
			"type":"section",
			"title":"二、六气为病",
			"content":[
				{
					"type":"section",
					"title":"（一）风类",
					"content":[
						{
							"type":"section",
							"title":"（总纲）",
							"content":[
								{
									"detail":"诸暴强直，支痛软戾，里急筋缩，皆属于风。（厥阴风木乃肝胆之气也）",
									"type":"paragraph"
								}
							]
						},
						{
							"type":"section",
							"title":"（分述）",
							"content":[
								{
									"detail":"暴，卒也，虐害也。强，劲有力而不柔和也。直，筋劲强也。支痛，支持也，坚固支持，筋挛不柔而痛也。软戾∶软，缩也。戾，乖戾也。谓筋缩里急乖戾失常而病也。然燥金主于紧敛短缩劲切。风木为病，反见燥金之化，由亢则害，承乃制也。况风能胜湿而为燥也，亦十月风病势甚而成筋缓者，燥之甚也。故诸风甚者，皆兼于燥。",
									"type":"paragraph"
								}
							]
						}
					]
				},
				{
					"type":"section",
					"title":"（二）热类",
					"content":[
						{
							"type":"section",
							"title":"（总纲）",
							"content":[
								{
									"detail":"诸病喘，呕，吐酸，暴注，下迫，转筋，小便混浊，腹胀大鼓之如鼓，痈，疽，疡，疹，瘤气，结核，吐下霍乱，瞀，郁，肿胀，鼻塞，鼽，衄，血溢，血泄，淋，，身热恶寒，战栗，惊，惑，悲，笑，谵，妄，衄，蔑血汗，皆属于热。（手少阴君火之热，乃真心、小肠之气也）",
									"type":"paragraph"
								}
							]
						},
						{
							"type":"section",
							"title":"（分述）",
							"content":[
								{
									"detail":"（喘）",
									"type":"paragraph"
								},
								{
									"detail":"喘∶火气甚为夏热，衰为冬寒。故病寒则气衰而息微，病热则气甚而息粗，又寒水为阴，主乎迟缓；热火为阳，主乎急数。故寒则息迟气微，热则息数气粗而为喘也。",
									"type":"paragraph"
								},
								{
									"detail":"（呕）",
									"type":"paragraph"
								},
								{
									"detail":"呕∶胃膈热甚则为呕，火气上炎之象也。",
									"type":"paragraph"
								},
								{
									"detail":"（吐酸）",
									"type":"paragraph"
								},
								{
									"detail":"吐酸∶酸者，肝木之味也。由火盛制金，不能平木，则肝木自甚，故为酸也。如饮食热则易于酸矣。或言吐酸为寒者，误也。又如酒之味苦而性热，能养心火，故饮之则令人色赤气粗，脉洪大而数，语涩谵妄，歌唱悲笑，喜怒如狂，冒昧健忘，烦渴，呕吐，皆热证也。",
									"type":"paragraph"
								},
								{
									"detail":"其吐必酸，为热明矣。况热则五味皆浓。《经》曰∶“在地为化，化生五味，”皆属土也。然土旺胜水，不能制火，则火化自甚，故五味热食，则味皆浓也。是以肝热则口酸，心热则口苦，脾热则口甘，肺热则口辛，肾热则口咸。或口淡者，胃热也。胃属土，土为万物之母，故胃为一身之本，淡为五味之本。",
									"type":"paragraph"
								},
								{
									"detail":"然则吐酸，岂为寒者欤？所以妄言为寒者，但谓多伤生硬粘滑，或伤冷物，而喜噫醋吞酸，故俗医主于温和脾胃，岂知《经》言∶“人之伤于寒也，则为病热。”盖寒伤皮毛，则腠理闭密，阳气怫郁，不能通畅，则为热也。故伤寒身表热者，热在表也。宜以麻黄汤类甘辛热药发散；以使腠理开通，汗泄热退而愈也。凡内伤冷物者，或即阴胜阳，而为病寒者。或寒热相击，而致肠胃阳气怫郁而为热者；亦有内伤冷物而反病热，得大汗热泄身凉而愈也，或微而不为他病，止为中酸，俗谓之“醋心”是也。法宜温药散之，亦犹解表之义，以使肠胃结滞开通，怫热散而和也。若久喜酸而不已，则不宜温之，宜以寒药下之，后以凉药调之，结散热去则气和也。所以中酸不宜食粘滑油腻者，是谓能令阳气壅塞，郁结不通畅也。如饮食在器，覆盖，热而自酸也。宜餐食菜蔬，能令气之通利也。",
									"type":"paragraph"
								},
								{
									"detail":"（暴注）",
									"type":"paragraph"
								},
								{
									"detail":"暴注∶卒暴注泄也。肠胃热甚而传化失常，火性疾速，故如是也。",
									"type":"paragraph"
								},
								{
									"detail":"（下迫）",
									"type":"paragraph"
								},
								{
									"detail":"下迫∶后重里急，窘迫急痛也，火性急速而能燥物故也。",
									"type":"paragraph"
								},
								{
									"detail":"（转筋）",
									"type":"paragraph"
								},
								{
									"detail":"转筋∶《经》云转反戾也，热气燥烁于筋，则挛而痛，火主燔灼，燥动故也。或以为寒客于筋者，误也。盖寒虽主于收引，然止为厥逆禁固，屈伸不便，安得为转筋也！所谓转者，动也，阳动阴静，热证明矣。夫转筋者，多因热甚，霍乱吐泻所致。以脾胃土衰，则肝木自甚，而热燥于筋，故转筋也。大法渴则为热。凡霍乱转筋而不渴者，未之有也。或不因吐泻，但外冒于寒，而腠理闭密，阳气郁结，怫热内作，热燥于筋，则转筋也。故诸转筋以汤渍之，而使腠理开泄，阳气散则愈也。因汤渍而愈，故俗反疑为寒也。",
									"type":"paragraph"
								},
								{
									"detail":"（小便混浊）",
									"type":"paragraph"
								},
								{
									"detail":"小便混浊∶天气热则水混浊，寒则清洁，水体清而火体浊故也。又如清水为汤，则自然浊也。",
									"type":"paragraph"
								},
								{
									"detail":"（腹胀）",
									"type":"paragraph"
								},
								{
									"detail":"腹胀大，鼓之如鼓∶气为阳，阳为热，气甚则如是也。",
									"type":"paragraph"
								},
								{
									"detail":"（痈）、（疽）、（疡）、（疹）、（瘤气）、（结核）",
									"type":"paragraph"
								},
								{
									"detail":"痈∶浅而大也。经曰∶热胜血，则为痈脓也。",
									"type":"paragraph"
								},
								{
									"detail":"疽∶深而恶也。",
									"type":"paragraph"
								},
								{
									"detail":"疡∶有头小疮也。",
									"type":"paragraph"
								},
								{
									"detail":"疹∶浮小瘾疹也。",
									"type":"paragraph"
								},
								{
									"detail":"瘤气、赤瘤、丹∶热胜气也，火之色也。",
									"type":"paragraph"
								},
								{
									"detail":"结核∶火气热甚则郁结，坚硬如果中核，不必溃发，但令热气散则自消矣。",
									"type":"paragraph"
								},
								{
									"detail":"（吐下霍乱）",
									"type":"paragraph"
								},
								{
									"detail":"吐下霍乱∶三焦为水谷传化之道路，热气甚则传化失常，而吐泻霍乱，火性燥动故也。",
									"type":"paragraph"
								},
								{
									"detail":"或云热无吐泻，止是停寒者，误也。大法吐泻烦渴为热，不渴为寒；或热吐泻，始得之，亦有不渴者；若不止则亡液，而后必渴。或寒本不渴，若亡津液过多，则亦燥而渴也。但寒者脉当沉细而迟，热者脉当实大而数。或损气亡液过极，则脉亦不能实数，而反弱缓，虽尔，亦为热矣。",
									"type":"paragraph"
								},
								{
									"detail":"又曰∶泻白为寒，青、黄、红、赤、黑，皆为热也。盖泻白者，肺之色也。由寒水甚而制火，不能平金，则肺金自甚，故色白也。如浊水凝冰，则自然清莹而明白。利色青者，肝木之色也，由火甚制金，不能平木，则肝木自甚，故色青也。或言利色青为寒者，误也。仲景法曰∶少阴病下利清水，色纯青者，热在里也，大承气汤下之。及夫小儿热甚急惊，利色多青，为热明矣。利色黄者，由火甚则水必衰，而脾土自旺，故色黄也。利色红为热者，心火之色也；或赤者，热深甚也。至若利色黑，亦言为热者，由火热过极，则反兼水化制之，故色黑也，如伤寒阳明病，热极则日晡潮热，甚则不识人，循衣摸床，独语如见鬼状，法当大承气汤下之。大便不黑者易治，黑者难治，诸痢同法。",
									"type":"paragraph"
								},
								{
									"detail":"然辨痢色以明寒热者，更当审其饮食药物之色。如小儿病热，吐利霍乱，其乳未及消化，而痢尚白者，不可便言为寒，当以脉证别之。大法泻痢小便清白不涩为寒，赤涩为热。又完谷不化而色不变，吐利腥秽，澄澈清冷，小便清白不涩，身凉不渴，脉迟细而微者，寒证也；谷虽不化，而色变非白，烦渴小便赤黄，而或涩者，热证也。凡谷消化者，无问色及他证，便为热也。寒泻而谷消化者，未之有也。由寒则不能消化谷也。或火主疾速而热甚，则传化失常，谷不能化而飧泄者，亦有之矣。仲景曰，邪热不杀谷。然热得于湿，则飧泄也。",
									"type":"paragraph"
								},
								{
									"detail":"或言下痢白为寒，误也。若果为寒，则不能消谷，何由反化为脓也？所谓下痢谷反为脓血，如世之谷肉果菜，湿热甚，则自然腐烂溃发，化为污水。故食于腹中，感人湿热邪气，则自然溃发，化为脓血也，其热为赤，热属心火故也。其湿为黄，湿属脾土故也。燥郁为白，属肺金也。《经》曰∶“诸气郁，皆属于肺。”谓燥金之化也。王冰曰∶“郁，谓奔迫，气之为用，金气同之。”然诸泻痢皆兼于湿，今反言气燥者，谓湿热甚于肠胃之内，而肠胃怫热郁结，而又湿主乎痞，以致气液不得宣通，因以成肠胃之燥，使烦渴不止也。假如下痢赤白，俗言寒热相兼，其说犹误。岂知水火阴阳寒热者，犹权衡也，一高则必一下，一盛则必一衰，岂能寒热俱甚于肠胃，而同为痢乎？如热生疮疡，而出白脓者，岂可以白为寒欤？由其在皮肤之分，属肺金，故色白也；次在血脉之分，属心火，故为血疖也；在肌肉，属脾土，故作黄脓；在筋部，属肝木，故其脓色带苍；深至骨，属肾水，故紫黑血出也。各随五脏之部而见五色，是谓标也；本则一出于热，但分浅深而已。大法下迫窘痛，后重里急，小便赤涩，皆属燥热，而下痢白者，必多有之，然则为热明矣。",
									"type":"paragraph"
								},
								{
									"detail":"或曰∶白痢既为热病，何故服辛热之药，亦有愈者耶？盖辛热之药，能开发肠胃郁结，使气液宣通，流湿润燥，气和而已。然病微者可愈，甚者郁结不开，其病转加而死矣。凡治热甚吐泻亦然。夫治诸痢者，莫若以辛苦寒药治之，或微加辛热佐之则可。盖辛热能发散开通郁结，苦能燥湿，寒能胜热，使气宣平而已。如钱氏香连丸之类是也。故治诸痢者，黄连、黄柏为君，以其至苦大寒，正主湿热之病。乃若世传辛热金石毒药，治诸吐泻下利，或有愈者，以其善开郁结故也。然虽亦有验者，或不中效，反更加害。凡用大毒之药必是善药不能取效，不得已而用之可也，幸有善药，虽不能取效，但有益而无损者，何必用大毒之药，而谩劳也。《经》曰∶宁小与其大，宁善与其毒，此之谓也。",
									"type":"paragraph"
								},
								{
									"detail":"至如带下之理，犹诸痢也，但分经络与标之殊，病之本气则一。举世皆言白带下为寒者，误矣。所谓带下者，任脉之病也。《经》曰∶“任脉者，起于中极之下，以上毛际，循腹里，上关元，至咽喉，上颐，循面入目络舌。”任脉自胞上过带脉，贯脐而上。然其病所发，正在过带脉之分，而淋沥以下，故曰带下也。赤白与下痢义同，而无寒者也。大法头目昏眩，口苦舌干，咽嗌不利，小便赤涩，大便秘滞，脉实而数者，皆热证也。凡带下者，亦多有之。果为病寒，岂能若此？《经》曰∶“亢则害，承乃制。”谓亢过极，则反兼胜己之化，制其甚也。如以火炼金，热极则反为水。",
									"type":"paragraph"
								},
								{
									"detail":"又如六月热极，则物反出液而湿润，林木流津。故肝热甚则出泣，心热甚则出汗。脾热甚则出涎，肺热甚则出涕，肾热甚则出唾。亦犹煎汤，热甚则沸溢，及热气熏蒸于物，而生津者也。故下部任脉湿热甚者，津液涌溢而为带下也。每见俗医治白带下者，但根据近世方论，而用辛热之药。病之微者，虽或误中，能令郁结开通，气液宣行，流湿润燥，热散气和而愈。其或势甚而郁结不能开通者，旧病转加，热证新起，以至于死，终无所悟。曷若以辛苦寒药，按法治之，使微者、甚者，皆得郁结开通，湿去燥除，热散气和而愈。无不中其病，而免加其害。",
									"type":"paragraph"
								},
								{
									"detail":"且如一切怫热郁结者，不必止以辛甘热药能开发也，如石膏、滑石、甘草、葱、豉之类寒药，皆能开发郁结。以其本热，故得寒则散也。夫辛甘热药，皆能发散者，以力强开冲也。然发之不开者，病热转加也。如桂枝、麻黄类辛甘热药，攻表不中病者，其热转甚也。是故善用之者，须加寒药，不热，则恐热甚发黄，惊狂或出矣。如表热当发汗者，用辛甘热药。苟不中其病，尚能加害，况里热郁结，不当发汗，而误以热药发之不开者乎？又如伤寒表热怫郁，燥而无汗，发令汗出者，非谓辛甘热药属阳，能令汗出也，由怫热郁结开通，则热蒸而自汗出也。不然，则平人表无怫热者服之，安有如斯汗出也？其或伤寒日深，表热入里，而误以辛甘热药汗之者，不惟汗不能出，而又热病转加，古人以为当死者也。又如表热服石膏、知母、甘草、滑石、葱、豉之类寒药，汗出而解者；及热病半在表，半在里，服小柴胡汤寒药，能令汗出而愈者；热甚服大柴胡汤下之，更甚者，小承气汤，调胃承气汤、大承气汤下之。发黄者，茵陈蒿汤下之；结胸者，陷胸汤、丸下之。此皆大寒之利药也，反能中病，以令汗出而愈。然而中外怫热郁结，燥而无汗，岂但由辛甘热药为阳，而能开发汗出也。况或病微者，不治自然作汗而愈者也。所以能令作汗之由者，但怫热郁结，复得开通，则热蒸而作汗也！凡治上下中外一切怫热郁结者，法当仿此。随其浅深，察其微甚，适其所宜而治之。慎不可悉如发表，但以辛甘热药而已。",
									"type":"paragraph"
								},
								{
									"detail":"大抵人既有形，不能无病，有生不能无死。然而病者，当按法治之。其有病已危极，未能取效者，或已衰老而真气倾竭，不能扶救而死者，此则非医者之过也；若阴阳不审，标本不明，误投汤药，实实虚虚而致死者，谁之过欤！且如酒之味苦而性热，能养心火，久饮之。则肠胃怫热郁结，而气液不能宣通，令人心腹痞满，不能多食，谷气内发，而不能宣通于肠胃之外，故喜噫而或下气也。腹空水谷衰少，则阳气自甚，而又洗嗽劳动，兼汤渍之，则阳气转甚，故多呕而或昏眩也，俗云酒隔病耳。夫表里怫热郁结者，得暖则稍得开通而愈，得寒则转闭而病加，由是喜暖而恶寒！今酒隔者，若饮冷酒，或酒不佳，或不喜而强饮者，肠胃郁结转闭，而满闷不能下也。或至饮兴者，或热饮醇酒者，或喜饮者，能令郁结开通，善多饮也，因而过醉，则阳气益甚而阴气转衰，酒力散，则郁结转甚而病加矣。",
									"type":"paragraph"
								},
								{
									"detail":"夫中酒热毒，反热饮以复投者，令郁结得开，而气液皆复得宣通也。凡酒病者，必须续续饮之，不然则病重，不能饮，郁结不得开故也。凡郁结甚者，转恶寒而喜暖，所谓亢则害，承乃制，而阳极反似阴者也！俗未明之，因而妄谓寒病，误以热药攻之，或微者郁结开通而不再结，气和而愈也；甚者稍得开通，而药力尽则郁结转甚也。其减则微，其加即甚。俗无所悟，但云药至即稍减，药去即病加，惟恨药小，未能痊除，因而志心服之，以至怫热太甚，则中满腹胀而肿也。若小便涩而湿热内甚者，故发黄也，犹物湿热者，蒸之而发黄也。世俗多用巴豆大毒热药，以治酒隔者，以其辛热能开发肠胃之郁结也。微者结散而愈，甚者郁结不开，怫热转甚而病加也。恨其满闷故多服以利之，或得郁结开通而愈者，以其大毒性热。然虽郁结得开，奈亡血液，损其阴气，故或续后怫热再结，而病转者甚也。因思得利时愈，而复利之，如前之说，以利三五次间，则阴气衰残，阳热太甚，而大小便赤涩发黄，腹胀肿满也。或湿热内甚，而时复濡泄也。",
									"type":"paragraph"
								},
								{
									"detail":"或但伤饮食，而怫热郁结，亦如酒病，转成水肿者不为少矣。终不知怫热内作则脉必沉数而实，法当辛苦寒药治之，结散热退，气和而已。或热甚郁结不能开通者，法当辛苦寒药下之，热退结散而无郁结也。所谓结者，怫郁而气液不能宣通也，非谓大便之结硬耳。或云水肿者，由脾土衰虚，而不能制其肾水，则水气妄行，而脾主四肢，故水气游走四肢，身面俱肿者，似是而实非也。夫治水肿腹胀，以辛苦寒药为君，而大利其大小便也。《经》曰∶“中满者治之于内；”然则岂为脾土之虚也？此说正与《素问》相反。《经》曰∶“诸湿肿满，皆属脾土。”又云∶“太阴所主肿。”又云∶“湿胜则濡泄，甚则水闭肿，皆所谓太阴脾土湿气之实甚也。”又《经》曰∶“诸腹胀大，皆属于热。又云∶诸肿疼酸惊骇，皆属于火。”又曰∶“热胜则肿。”皆所谓心火实热，而安得言脾虚不能制肾水之实甚乎？故诸水肿者，湿热之相兼也。如六月湿热太甚，而庶物隆盛，水肿之象，明可见矣。故古人制以辛苦寒药治之，盖以辛散结，而苦燥湿，以寒除热，而随其利，湿去结散，热退气和而已。",
									"type":"paragraph"
								},
								{
									"detail":"所以妄谓脾虚不能制其肾水者，但谓数下致之，又多水液故也。",
									"type":"paragraph"
								},
								{
									"detail":"岂知巴豆热毒，耗损肾水阳气，则心火及脾土自甚，湿热相搏，则怫热痞隔，小便不利而水肿也。更宜下之者，以其辛苦寒药，能除湿热怫郁痞隔故也。亦由伤寒下之太早。而热入以成结胸者，更宜陷胸汤、丸寒药下之。又如伤寒误用巴豆热毒下之，而热势转甚，更宜调胃承气汤寒药下之者也。若夫世传银粉之药，以治水肿而愈者，以其善开怫郁痞隔故也，慎不可过度而加害尔！况银粉亦能伤牙齿者，谓毒瓦斯感于肠胃，而精神气血水谷不能胜其毒，故毒瓦斯循经上行，而至齿龈嫩薄之分，则为害也。上下齿缝者，手足阳明胃之经也。凡用此药，先当固济尔！或云阴水遍身，而又恶寒，止是寒者，非也。《经》言∶“少阴所至为惊惑，恶寒战栗，悲笑谵妄，谓少阴君火热气之至也。”详见下文恶寒战栗论中。",
									"type":"paragraph"
								},
								{
									"detail":"（瞀）",
									"type":"paragraph"
								},
								{
									"detail":"瞀∶昏也，热气甚则浊乱昏昧也。",
									"type":"paragraph"
								},
								{
									"detail":"（郁）",
									"type":"paragraph"
								},
								{
									"detail":"郁∶怫郁也。结滞壅塞而气不通畅，所谓热甚则腠理闭密而郁结也。如火炼物，热极相合，而不能相离，故热郁则闭塞而不通畅也。然寒水主于闭藏，而今反属热者，谓火热亢极，则反兼水化制之故也。",
									"type":"paragraph"
								},
								{
									"detail":"（肿胀）",
									"type":"paragraph"
								},
								{
									"detail":"肿胀∶热胜于内，则气郁而为肿也。阳热气甚，则腹胀也。火主长而茂，形貌彰显，升明、舒荣，皆肿胀之象也。",
									"type":"paragraph"
								},
								{
									"detail":"（鼻窒）",
									"type":"paragraph"
								},
								{
									"detail":"鼻窒∶窒，塞也；火主肿胀，故热客阳明，而鼻中胀则窒塞也。或谓寒主闭藏，妄以鼻窒为寒者，误也。盖阳气甚于上，而侧卧则上窍通利而下窍闭塞者，谓阳明之脉左右相交，而左脉注于右窍，右脉注于左窍，故风热郁结，病偏于左。则右窍反塞之类也。俗不知阳明之脉左右相交，注于鼻孔，但见侧卧则上窍通利，下窍窒塞，反疑为寒尔。所以否泰之道者，象其肺金之盈缩也。",
									"type":"paragraph"
								},
								{
									"detail":"（鼽）",
									"type":"paragraph"
								},
								{
									"detail":"鼽者，鼻出清涕也。夫五行之理，微则当其本化，甚则兼有鬼贼。故《经》曰∶“亢则害，承乃制”也。《易》曰∶燥万物者，莫乎火。以火炼金，热极而反化为水，及身热极，则反汗出也；水体柔顺，而寒极则反冰如地也。土主湿阴云雨而安静，土湿过极，则反为骤注，烈风，雨淫溃也。木主温和而生荣，风大则反凉而毁折也。金主清凉，秋凉极而万物反燥也。皆所谓过极则反兼鬼贼之化，制其甚也。由是肝热甚则出泣，心热甚则出汗，脾热甚则出涎，肺热甚则出涕，肾热甚则出唾也。《经》曰∶鼻热者，出浊涕。凡痰、涎、涕、唾稠浊者，火热极甚，销烁致之然也。或言鼽为肺寒者，误也。彼但见鼽、嚏、鼻窒，冒寒则甚，遂以为然。岂知寒伤皮毛，则腠理闭密，热极怫郁，而病愈甚也。",
									"type":"paragraph"
								},
								{
									"detail":"（衄）",
									"type":"paragraph"
								},
								{
									"detail":"衄者，阳热怫郁，干于足阳明而上，热甚，则血妄行为鼻衄也。",
									"type":"paragraph"
								},
								{
									"detail":"（血溢）",
									"type":"paragraph"
								},
								{
									"detail":"血溢者，上出也。心养于血，故热甚则血有余而妄行。或谓呕吐紫凝血为寒者，误也。",
									"type":"paragraph"
								},
								{
									"detail":"此非冷凝，由热甚销烁以为稠浊，而热甚则水化制之，故赤兼黑而为紫也。",
									"type":"paragraph"
								},
								{
									"detail":"（血泄）",
									"type":"paragraph"
								},
								{
									"detail":"血泄∶热客下焦。而大小便血也。",
									"type":"paragraph"
								},
								{
									"detail":"（淋）",
									"type":"paragraph"
								},
								{
									"detail":"淋∶小便涩痛也。热客膀胱，郁结不能渗泄故也。或曰，小便涩而不通者为然，遗尿不禁者为冷。岂知热甚客于肾部，干于足厥阴之经，廷孔郁结极甚，而气血不能宣通，则痿痹，而神无所用，故液渗入膀胱，而旋溺遗失，不能收禁也。《经》曰∶目得血而能视，耳得血而能听，手得血而能摄，掌得血而能握，足得血而能步，脏得血而能液，腑得血而能气。夫血随气运，气血宣行，则其中神自清利，而应机能为用矣。",
									"type":"paragraph"
								},
								{
									"detail":"又曰∶“血气者人之神，不可不谨养也。”；故诸所运用，时习之则气血通利，而能为用；闭壅之则气血行微，而其道不得通利，故劣弱也。若病热极甚则郁结，而气血不能宣通，神无所用，而不遂其机，随其郁结之微甚，有不用之大小焉。是故目郁则不能视色，耳郁则不能听声，鼻郁则不能闻香臭，舌郁则不能知味，至如筋痿骨痹，诸所出不能为用，皆热甚郁结之所致也；故仲景论少阴病热极曰∶“溲便遗失，狂言，目反直视者，肾先绝也。”《灵枢经》曰∶“肾主二阴。”然水衰虚而怫热客其部分，二阴郁结则痿痹，而神无所用，故溲便遗失，而不能禁止，然则热证明矣。",
									"type":"paragraph"
								},
								{
									"detail":"是故世传方论，虽曰冷淋，复用榆皮、黄芩、蘧麦、茯苓、通草、鸡苏、郁李仁、栀子之类寒药治之而已。其说虽妄，其方乃是，由不明气运变化之机。宜乎认是而为非也。或谓患淋而服茴香、益智、滑石、醇酒温药而愈者，然则非冷欤？殊不知此皆利小便之要药也。盖醇酒、益智之性虽热，而茴香之性温，滑石之性寒，所以能开发郁结，使气液宣通，热散而愈也。",
									"type":"paragraph"
								},
								{
									"detail":"（）",
									"type":"paragraph"
								},
								{
									"detail":"∶俗作秘，大便涩滞也；热耗其液，则粪坚结，而大肠燥涩紧敛故也。或大便溏而者，燥热在于肠胃之外，而湿热在内故也。义同泄痢后重之义，见“下迫”论中。",
									"type":"paragraph"
								},
								{
									"detail":"（身热恶寒）",
									"type":"paragraph"
								},
								{
									"detail":"身热恶寒，此热在表也。邪热在表而浅，邪畏其正，故病热而反恶寒也。或言恶寒为寒在表，或言身热恶寒为热在皮肤，寒在骨髓者，皆误也。仲景法曰∶“无阳病寒，不可发汗。”又言:“身热恶寒，麻黄汤汗之。汗泄热去，身凉即愈。”然则岂有寒者欤？又如热生壅肿疮疡而恶寒者，亦由邪热在于表也。虽尔，不可汗之。故仲景曰∶患疮者汗之则作，大法烦躁多渴，欲寒恶热，为病热也。",
									"type":"paragraph"
								},
								{
									"detail":"亦有亢则害，承乃制之，则病热甚而反觉其冷者也。虽觉其冷，而病为热。实非寒也。其病热郁甚，而反恶寒，得寒转甚，而得暖少愈者，谓暖则腠理疏通，而阳气得散，怫热少退，故少愈也。其寒则腠理闭密，阳气怫郁，而热转甚，故病加尔。上下中外，周身皆然。俗因之妄谓寒病，误以热药投之，为害多矣。假令或因热药以使怫热稍散而少愈者，药力尽则病反甚也。其减则微，其加则甚。俗无所悟，但云服之而获效，力尽而病加，因而加志服之，由是诸热病皆生矣。",
									"type":"paragraph"
								},
								{
									"detail":"阳热发则郁甚于上，故多目昏眩，耳聋鸣，上壅癫疾。上热甚而下热微，俗辈复云肾水衰弱，不能制心火，妄云虚热也。抑不知养水泻火，则宜以寒，反以热药欲养肾水，而令胜退心火，因而成祸不为少矣。可不慎欤？",
									"type":"paragraph"
								},
								{
									"detail":"（战栗）",
									"type":"paragraph"
								},
								{
									"detail":"战栗∶动摇，火之象也。阳动阴静，而水火相反，故厥逆禁固，屈伸不便，为病寒也。",
									"type":"paragraph"
								},
								{
									"detail":"栗者，寒冷也。或言寒战为脾寒者，未明变化之道也。此由心火热甚，亢极而战，反兼水化制之，故寒栗也。然寒栗者，由火甚似水，实非兼有寒气也。故以大承气汤下之，多有燥粪，下后热退，则战栗愈矣。或平人冒极寒而战栗者，由寒主闭藏，而阳气不能散越，则怫热内作故也。如冬寒而地中反暖也。",
									"type":"paragraph"
								},
								{
									"detail":"或云∶冬，阳在内而阴在外，地上寒而地中暖，夏则反此者，乃真理也。假令冬至为地阴极，而生阳上升，至夏则阳在上而阴在地中者，当地上热而地中寒可也。奈何夏至为天阳极，而生阴下降，至冬则入地反暖，地上反寒欤！或曰∶冬后阳升而出，则阴降而入，夏后阳降而入，则阴升而出者，乃妄意也，如冬至子正一阳升，而得其复\\r图\\p01-e29a1.bmp\\r（《易》地雷复卦），至于巳则阴绝，而六阳备，是故得其纯干\\r图\\p01-e29a2.bmp\\r（八纯干）；夏至午正则一阴生，而得\\r图\\p01-e29a3.bmp\\r（天风），至于亥则阳绝，而六阴备，是故得其纯坤\\r图\\p01-e29a4.bmp\\r（八纯坤），至于冬至则阳复也。然子后面南，午后面北，视卦之爻，则子后阳升，午后阴降明矣。安得反言冬后阴降，而夏后阳降耶？所谓四时天气者，皆随运气之兴衰也。然岁中五运之气者，风、暑、燥、湿、寒各主七十三日五刻，合为期岁也。岁中六部之主位者，自大寒至春分属木，故温和而多风也；春分至小满属君火，故暄暖也。小满至大暑属相火，故炎热也；大暑至秋分属土，故多湿阴云雨也；秋分至小雪属金，故凉而物燥也；小雪至大寒属水，故寒冷也。然则岂由阴阳升降于地之内外乎？其地中寒燠者，《经》言∶火热主于出行，寒水主于闭藏。故天气热，则地气通泄而出行，故地中寒也，犹人汗出之后体凉；天气寒则地凝冻而闭塞，气难通泄，故怫郁而地中暖也。《经》言∶“人之伤于寒也，则为病热。”又如水本寒，寒极则水冰如地，而冰下之水反不寒也，冰浓则水温，即闭藏之道也。或大雪加冰，闭藏之甚，则水大温，而鱼乃死矣，故子正一阳生，而至于正月寅，则三阳生，而得其泰\\r图\\p01-e29a5.bmp\\r（地天泰）。泰者，通利而非否塞也。午正一阴生，而至于七月申，则三阴生，而得否\\r图\\p01-e29a6.bmp\\r（天地否）。否者，否塞而非通泰也，然而否极则泰，泰极则否。故六月泰极，则地中至寒；十二月否极，则地中至暖。然则地中寒燠，明可见焉。故知人之冒于寒，而内为热者，亦有之矣。",
									"type":"paragraph"
								},
								{
									"detail":"或问曰∶人冬阳在内而热，夏阴在内而寒者，何也？答曰∶俗已误之久矣！夫一身之气，皆随四时五运六气兴衰，而无相反矣。适其脉候，明可知也。如夏月心火生而热，则其脉滑数洪大而长，烦热多渴，岂为寒也？余候皆然。",
									"type":"paragraph"
								},
								{
									"detail":"或平人极恐而战栗者，由恐为肾志，其志过度，则劳伤本脏，故恐则伤肾，肾水衰则心火自甚，而为战栗也。又如酒苦性热，养于心火，故饮之过多，则心火热甚，而为战栗。俗谓之酒禁也。",
									"type":"paragraph"
								},
								{
									"detail":"《经》曰∶“阳并于阴，阴则实而阳明虚，阳虚故寒栗而鼓颔也。”注曰∶“阳并于阴，言阳气入于阴分也。阳明胃脉也，故不足则恶寒战栗而鼓颔振动也。”然阳明经络在表，而主于肌肉，而气并于里，故言阳明虚也。",
									"type":"paragraph"
								},
								{
									"detail":"又《经》曰∶“夫疟之始发也，阳气并于阴，当是时阳虚阴实，而外无阳气，故先寒栗也。阴气逆极，则阳复出之，阳与阴复并于外，则阴虚而阳实，故先热而渴。”然阴气逆极，则复出之阳者，是言阳为表，而里为阴也。其气复出，而并之于表，非谓阴寒之气出之于表，而反为阳热也。",
									"type":"paragraph"
								},
								{
									"detail":"又《经》曰∶“夫疟气者，并于阳则阳胜，并于阴则阴胜。阴胜则寒，阳胜则热。”然气并于阳而在于表，故言阳胜；气并于阴而在于里，故言阴胜，此乃表里阴阳之虚实，非寒热阴阳之胜负，但阳气之出入耳。",
									"type":"paragraph"
								},
								{
									"detail":"如伤寒病日深，表证已罢，而热入于里，若欲作大汗，则阳气必须出之于外，郁极乃发，而阳热大作于里，亢则害，承乃制，故为战栗；而后阳气出之于表，则蒸热作而腠理开，大汗泄而病气已矣！或战栗无汗而愈者，必因发汗吐下亡津液过多，则不能作汗，但热退气和而愈。或不战栗而汗解者，虽因日深表热不罢，内外俱热，阳不并阴，而外气不衰，里无亢极，故无害承乃制，则无战栗也。或不战栗而亦无汗愈者，阳不并阴而气液虚损故也，故诸战栗者，表之阳气与邪热并甚于里，热极而水化制之，故寒栗也。虽尔，为热极于里，乃火极而似水化也！",
									"type":"paragraph"
								},
								{
									"detail":"（惊）",
									"type":"paragraph"
								},
								{
									"detail":"惊∶心卒动而不宁也，火主于动，故心火热甚也。虽尔，止为热极于里，乃火极似水则喜惊也。反兼肾水之恐者，亢则害承乃制故也。所谓恐则喜惊者，恐则伤肾而水衰，心火自甚，故喜惊也。",
									"type":"paragraph"
								},
								{
									"detail":"（惑）",
									"type":"paragraph"
								},
								{
									"detail":"惑∶疑惑，犹豫，浊乱，而志不一也。象火参差而惑乱。故火实则水衰，失志而惑乱也。志者，肾水之神也。",
									"type":"paragraph"
								},
								{
									"detail":"（悲）",
									"type":"paragraph"
								},
								{
									"detail":"悲∶金肺之志也。金本燥，能令燥者火也。心火主于热，喜痛，故悲痛苦恼者，心神烦热躁乱，而非清净也。所以悲哭而五液俱出者，火热亢极，而反兼水化制之故也。夫五脏者，肝、心、脾、肺、肾也。五脏之志者，怒、喜、悲、思、恐也。悲，一作忧。若志过度则劳，劳则伤本脏。凡五志所伤皆热也。",
									"type":"paragraph"
								},
								{
									"detail":"如六欲者，眼、耳、鼻、舌、身、意也。七情者，喜、怒、哀、惧、爱、恶、欲；一作好、爱、恶。情之所伤，则皆属火热。所谓阳动阴静。故形神劳则躁不宁，静则清平也。是故上善若水，下愚如火。先圣曰∶六欲七情，为道之患。属火故也。",
									"type":"paragraph"
								},
								{
									"detail":"如中风偏枯者，由心火暴甚，而水衰不能制之，则火能克金，金不能克木，则肝木自甚，而兼于火热，则卒暴僵仆，多因五志七情过度，而卒病也。又如酒醉而热，则五志七情竞起。故《经》曰∶战栗，惊惑，悲笑，谵妄歌唱，骂詈癫狂，皆为热也。故热甚癫狂者，皆此证也。",
									"type":"paragraph"
								},
								{
									"detail":"（笑）",
									"type":"paragraph"
								},
								{
									"detail":"笑∶蕃茂、鲜淑、舒荣、彰显，火之化也。故喜为心火之志也。喜极而笑者，犹燔烁火喜而鸣，笑之象也，故病笑者，火之甚也。或心本不喜，因侮戏而笑者，俗谓之冷笑。涉人非道而伐之，使惭然失志，由是违己心则喜笑。",
									"type":"paragraph"
								},
								{
									"detail":"或以轻手扰人颈、腋、腹、胁、股、、足、趺，令人痒而笑者，由动乱扰挠，火之用也；静顺清谧，水之化也。皮肤彰显之分，属于火也，嫩薄隐藏之分，属于水也。以火用扰其水分，使人惭然失志而痒，则水衰火旺，而为笑也。",
									"type":"paragraph"
								},
								{
									"detail":"以手自扰而不笑者，不羞不痒故也。然羞惭而痒者，心火之化也。人失信志则羞渐者，水衰火实故也。志与信者，肾水之化也。但痒而不羞，羞而不痒，皆不能为笑者，化微不能变动故也。",
									"type":"paragraph"
								},
								{
									"detail":"（谵）",
									"type":"paragraph"
								},
								{
									"detail":"谵∶多言也，言为心声，犹火燔而鸣，故心火热则多言，犹醉而心热，故多言也。或寐而多言者，俗云睡语，热之微也。若热甚则睡寤，而神昏不清，则谵语也。自汗、惊悸、咬牙皆然。所谓寐则荣卫不能宣行于外，而气郁于内；是故里热发也。",
									"type":"paragraph"
								},
								{
									"detail":"夫上善若水，下愚如火。故六欲七情，上善远之，而下愚迁之。其梦中喜、怒、哀、乐、好、恶、爱之七情，非分而过，其不可胜者，寐则内热郁甚故也。凡人梦者，乃俗云梦中之梦，离道愈远；梦之觉者，尚为道之梦也；故成道是为大觉，则六欲七情，莫能干也。古人言，梦者神迷也。病热而能迁七情者，水衰道远故也。",
									"type":"paragraph"
								},
								{
									"detail":"（妄）",
									"type":"paragraph"
								},
								{
									"detail":"妄∶虚妄也，火为阳，故外清明而内浊昧。其主动乱，故心火热甚则肾水衰，而志不精一。虚妄见闻，而自为问答，则神志失常，如见鬼神也。或以鬼神为阴，而见之则为阴极脱阳，而无阳气者，妄意之言也。",
									"type":"paragraph"
								},
								{
									"detail":"（衄蔑血汗）",
									"type":"paragraph"
								},
								{
									"detail":"衄蔑血汗∶血出也。汗者浊也。心火热极则血有余，热气上甚，则为血溢，热势亢极，则燥而汗浊，害承乃制，则色兼黑而为紫也。",
									"type":"paragraph"
								}
							]
						}
					]
				},
				{
					"type":"section",
					"title":"（三）湿类",
					"content":[
						{
							"type":"section",
							"title":"（总纲）",
							"content":[
								{
									"detail":"诸痉强直，积饮，痞隔中满，霍乱吐下，体重，肿肉如泥，按之不起，皆属于湿。（足太阴湿土乃脾胃之气也）",
									"type":"paragraph"
								}
							]
						},
						{
							"type":"section",
							"title":"（分述）",
							"content":[
								{
									"detail":"（诸痉强直）",
									"type":"paragraph"
								},
								{
									"detail":"诸痉强直∶筋劲强直而不柔和也，土主安静故也。阴痉，曰柔；阳痉，曰刚。亢则害承乃制，故湿过极，则反兼风化制之。然兼化者虚象，而实非风也。",
									"type":"paragraph"
								},
								{
									"detail":"（积饮）",
									"type":"paragraph"
								},
								{
									"detail":"积饮∶留饮积蓄而不散也，水得燥则消散，得湿则不消，以为积饮也，土湿主否故也。",
									"type":"paragraph"
								},
								{
									"detail":"（痞）",
									"type":"paragraph"
								},
								{
									"detail":"痞∶与否同，不通泰也。谓精神荣卫、血气津液，出入流行之纹理闭塞而为痞也。",
									"type":"paragraph"
								},
								{
									"detail":"（隔）",
									"type":"paragraph"
								},
								{
									"detail":"隔∶阻滞也，谓肠胃隔绝，而传化失其常也。",
									"type":"paragraph"
								},
								{
									"detail":"（中满）",
									"type":"paragraph"
								},
								{
									"detail":"中满∶湿为积饮痞隔。而土主形体，位在中央，故中满也。",
									"type":"paragraph"
								},
								{
									"detail":"（霍乱吐下）",
									"type":"paragraph"
								},
								{
									"detail":"霍乱吐下∶湿为留饮痞隔，而传化失常，故甚则霍乱吐泻也！",
									"type":"paragraph"
								},
								{
									"detail":"（体重）",
									"type":"paragraph"
								},
								{
									"detail":"体重∶轻清为天，重浊为地，故土湿为病，则体重宜也。",
									"type":"paragraph"
								},
								{
									"detail":"（肿）",
									"type":"paragraph"
								},
								{
									"detail":"肿肉如泥，按之不起∶泥之象也。土过湿则为泥。湿为病也，积饮、痞、隔、中满、霍乱吐下、体重，故甚则肿矣。",
									"type":"paragraph"
								}
							]
						}
					]
				},
				{
					"type":"section",
					"title":"（四）火类",
					"content":[
						{
							"type":"section",
							"title":"（总纲）",
							"content":[
								{
									"detail":"诸热瞀，暴喑冒昧，躁扰狂越，骂詈，惊骇，肿疼酸，气逆冲上，禁栗如丧神守，嚏，呕，疮，疡，喉痹，耳鸣及聋，呕涌溢食不下，目昧不明。暴注，，暴病暴死，皆属于火。（手少阳相火之热，乃心包络三焦之气也）",
									"type":"paragraph"
								}
							]
						},
						{
							"type":"section",
							"title":"（分述）",
							"content":[
								{
									"detail":"（瞀）、（）",
									"type":"paragraph"
								},
								{
									"detail":"瞀∶昏也。如酒醉而心火热甚，则神浊昧而瞀昏也。",
									"type":"paragraph"
								},
								{
									"detail":"∶动也。惕跳动，火之体也。",
									"type":"paragraph"
								},
								{
									"detail":"（暴喑）",
									"type":"paragraph"
								},
								{
									"detail":"暴喑∶猝哑也，金肺主声，故五行惟金响。金应于干，干为天，天为阳，为健，为动；金本燥，为涸，为收，为敛，为劲切，为刚洁。故诸能鸣者，无越此也。凡诸发语声者，由其形气之鼓击也，鼓击者，乃健动之用也。所谓物寒则能鸣者，水实制火，火不克金也。其或火旺水衰，热乘金肺，而神浊气郁，则暴喑无声也。故《经》言内夺而厥，则为喑俳，此肾虚也。俳者，废也。",
									"type":"paragraph"
								},
								{
									"detail":"（冒昧）",
									"type":"paragraph"
								},
								{
									"detail":"冒昧∶非触冒，乃昏冒也。昧，暗也。气热则神浊冒昧，火之体也。",
									"type":"paragraph"
								},
								{
									"detail":"（躁扰）",
									"type":"paragraph"
								},
								{
									"detail":"躁扰∶躁动烦热，扰乱而不宁，火之体也。热甚于外，则肢体躁扰，热甚于内，则神志躁动，返复癫倒，懊烦心，不得眠也。或云呕哕而为胃冷心烦疼者，非也。故烦心、心痛，腹空热生而发，得食热退而减也。或逆气动躁者，俗谓咽喉，由水衰火旺，而犹火之动也。故心胸躁动，谓之怔忡，俗云心忪，皆为热也。",
									"type":"paragraph"
								},
								{
									"detail":"（狂越）",
									"type":"paragraph"
								},
								{
									"detail":"狂越∶狂者，狂乱而不正定也。越者，乖越礼法而失常也。夫外清而内浊，动乱参差，火之体也；静顺清朗，准则信平，水之体也。由是肾水主志，而水火相反。故心火旺则肾水衰，乃失志而狂越也。",
									"type":"paragraph"
								},
								{
									"detail":"或云∶重阳者狂，重阴者癫，则《素问》之说不同也。《经》注曰∶“多喜为癫，多怒为狂。”然喜为心志，故心热甚则多喜而为癫也；怒为肝志，火实制金，不能平木，故肝实则多怒而为狂也。况五志所发皆为热，故狂者五志间发，但怒多尔。",
									"type":"paragraph"
								},
								{
									"detail":"凡热于中，则多干阳明胃经也。《经》曰∶“阳明之厥，则癫疾欲走，腹满不得卧，面赤而热，妄言。”又曰∶“阳明病洒洒振寒，善伸数欠，或恶人与火，闻木音则惕然而惊，心欲动，独闭户牖而处，欲上高而歌，弃衣而走，贲响腹胀，骂詈不避亲疏。”又《经》曰∶“热中消中，皆富贵人也。今禁膏粱，是不合其心，禁芳草、石药，是病不愈。愿闻其说。岐伯曰∶芳草之气美，石药之气悍。二者其气急疾坚劲，故非缓心和人，不可服此二者。……夫热气悍，药气亦然，二者相遇，恐内伤脾。”注曰∶膏，谓油腻肥脂也。粱，粮米也。芳草，谓芳美之味也。芳，香美也。坚，固也。劲，硬也。，疾也。盖服膏粱芳草石药，则热气坚劲疾利，而为热中消中，发为癫狂之疾，夫岂癫为重阴者欤！",
									"type":"paragraph"
								},
								{
									"detail":"（骂詈）",
									"type":"paragraph"
								},
								{
									"detail":"骂詈∶言为心之声也。骂詈，言之恶也。夫水数一，道近而善；火数二，道远而恶。水者，内清明而外不彰，器之方员，物之气味，五臭五色，从而不违，静顺信平，润下而善利万物，涤洗浊秽，以为清静，故上善若水；水火相反，则下愚如火也。火者，外明耀而内烦浊，燔炳万物，为赤为热，为苦为焦，以从其己，燥乱参差，炎上而烈，害万物，熏燎鲜明，以为昏昧。水生于金，而复润母燥；火生于木，而反害母形。故《易》曰∶“润万物者，莫润乎水。”又言∶“离火为戈兵。”故火上有水制之，则为既济；水在火下，不能制火，为未济也。是知水善火恶。",
									"type":"paragraph"
								},
								{
									"detail":"而今病阳盛阴虚，则水弱火强，制金不能平木，而善去恶发，骂詈不避亲疏。喜笑恚怒而狂，本火热之所生也，平人怒骂亦同。或本心喜而无怒，以为戏弄之骂，亦心火之用也。故怒骂者，亦兼心喜骂于人也，怒而恶发可嗔者，内心喜欲怒于人也。",
									"type":"paragraph"
								},
								{
									"detail":"（惊骇）",
									"type":"paragraph"
								},
								{
									"detail":"惊骇∶骇，惊愕也。君火义同。",
									"type":"paragraph"
								},
								{
									"detail":"（肿）",
									"type":"paragraph"
								},
								{
									"detail":"肿∶热胜肉，而阳气郁滞故也！",
									"type":"paragraph"
								},
								{
									"detail":"（疼酸）",
									"type":"paragraph"
								},
								{
									"detail":"疼酸∶酸疼也。由火实制金，不能平木，则木旺而为兼化，故言酸疼也。",
									"type":"paragraph"
								},
								{
									"detail":"（气逆冲上）",
									"type":"paragraph"
								},
								{
									"detail":"气逆冲上∶火气炎上故也。",
									"type":"paragraph"
								},
								{
									"detail":"（禁栗）",
									"type":"paragraph"
								},
								{
									"detail":"禁栗如丧神守∶栗，战栗也。禁，冷也。又义见君火化中。禁，俗作噤。如丧神守者，神能御形，而反禁栗，则如丧失保守形体之神也。",
									"type":"paragraph"
								},
								{
									"detail":"（嚏）",
									"type":"paragraph"
								},
								{
									"detail":"嚏∶鼻中因痒，而气喷作于声也。鼻为肺窍，痒为火化。心火邪热，干于阳明，发于鼻而痒，则嚏也。或故以物扰之，痒而嚏者，扰痒火故也。或视日而嚏者，由目为五脏神华，太阳真火，晃耀于目，则心神躁乱。而发热于上，则鼻中痒而嚏也。伤寒病再经衰而或嚏者，由火热已退，而虚热为痒，痒发鼻则嚏也。或风热上攻，头鼻壅滞，脉浮而无他证者，内药鼻中，得嚏则壅滞开通而愈也。或有痛处，因嚏而痛甚不可忍者，因嚏之气攻冲结痛，而不得通利故也。",
									"type":"paragraph"
								},
								{
									"detail":"（呕）、（疮疡）",
									"type":"paragraph"
								},
								{
									"detail":"呕、疮疡∶君火化同。",
									"type":"paragraph"
								},
								{
									"detail":"（喉痹）",
									"type":"paragraph"
								},
								{
									"detail":"喉痹∶痹，不仁也，俗作闭，犹闭塞也，火主肿胀，故热客上焦，而咽嗌肿胀也。",
									"type":"paragraph"
								},
								{
									"detail":"（耳鸣）",
									"type":"paragraph"
								},
								{
									"detail":"耳鸣∶有声，非妄闻也。耳为肾窍，交会手太阳、少阳，足厥阴、少阴、少阳之经。",
									"type":"paragraph"
								},
								{
									"detail":"若水虚火实，而热气上甚，客其经络，冲于耳中，则鼓其听户，随其脉气微甚，而作诸音声也。《经》言∶阳气上甚而跃，故耳鸣也。",
									"type":"paragraph"
								},
								{
									"detail":"（聋）",
									"type":"paragraph"
								},
								{
									"detail":"聋之为病，俗医率以悍燥烈之药制之，往往谓肾水虚冷故也。夫岂知水火之阴阳，心肾之寒热，荣卫之盛衰，犹权衡也，一上则必一下。是故高者抑之，下者举之，此平治之道也。夫心火本热，虚则寒矣；肾水本寒，虚则热矣，肾水既少，岂能反为寒病耶？《经》言∶足少阴肾水虚，则腹满，身重，濡泻，疮疡流水，腰股痛发，股膝不便，烦冤，足痿，清厥，意不乐，大便难，善恐心惕，如人将捕，口苦，舌干，咽肿，上气，嗌干及痛，烦心，心痛，黄胆，肠下血，脊臀股内后廉痛，痿厥，嗜卧，足下热而痛。以此见肾虚为病，皆是热证。",
									"type":"paragraph"
								},
								{
									"detail":"《经》又曰∶“有所远行劳倦，逢大热而渴，渴则阳气内伐，内伐则热舍于肾。肾者水脏也，骨热而髓虚，故发骨痿。”注言∶“阳气内伐，谓伐腹中之阴气也；水不胜火，以热舍于肾中也。”《经》又曰∶“骨痿者，生于大热也。”又曰∶“肾热者，色黑齿槁。”凡色黑齿槁之人，必身瘦而耳焦也。所以然者，水虚则火实，而热亢极则害，承乃制，故反兼水之黑也；肾水衰少，不能润泽，故黑干焦槁也；齿、耳属肾，故甚也。如疮疡热极无液，则肉干焦而色黑也。然则水衰为热明矣，岂可反言寒耶！故《仙经》以息为六字之气，应于三阴三阳，脏腑之六气。实则行其本化之字泻之，衰则行其胜己之字泻之，是为杀其鬼贼也；所谓六字之气者，肝吁，心呵，相火唏，脾呼，肺，肾本吹也。故吹去肾寒则生热，呵去心热则生寒，故曰∶春不呼，夏不，秋不吁，冬不呵。",
									"type":"paragraph"
								},
								{
									"detail":"四时常有唏，谓三焦无不足；八节不得吹，谓肾状难得实。然以吹验之，吹去肾水寒气，则阳热暴甚，而目瞑昏眩，虚为热证明矣，岂可反言肾虚为冷，而以热药养水耶？况水少不能胜火，又服热药，宁无损欤！《经》言∶“以寒治热。”谓寒养水而泻火；“以热治寒，”谓热助火而耗水也。《经》虽或言“以热治热”。谓病气热甚，能与寒药交争，而寒药难下，故反热服，顺其病热。",
									"type":"paragraph"
								},
								{
									"detail":"热病既消，寒性乃发，则病热除愈。如承气汤寒药，反以热服之类是也。伤寒同法。《经》曰∶“寒因热用”，“热因寒用”，亦是治热类也。故治病之道，泻实补衰，平而已矣。",
									"type":"paragraph"
								},
								{
									"detail":"或谓病热火实水虚，反言肾虚为冷，心迷正理，不敢用对证寒药，误以食前服其助阳热药，欲令下部水胜，退上焦心火，食后兼服微凉之药，而退火热，岂知十益不及一损也，病本热而无寒，又得热药，则病热转甚。食后虽服大寒之药，亦难解其势之甚也，况以微凉乎？岂不详热药证中，止言治寒助热，安有养水泻火之言哉！《经》言∶五脏以平为期。及夫一法，无问五脏生克兴衰，一概言热为实，寒为虚者，通言阳气之兴衰也。假令下部寒者，谓下焦火气之虚也，故以热药补之，非助肾水之药尔！由水虚不能反为寒也。凡诸疾之所起也，不必脏腑兴衰变动相乘而病，但乘内外诸邪所伤，即成病矣。",
									"type":"paragraph"
								},
								{
									"detail":"大凡治病必求所在，病在上者治其上，病在下者治其下。中外脏腑经络皆然。病气热则除其热，寒则退其寒，六气同法。泻实补虚，除邪养正，平则守常，医之道也！岂可见病已热，而反用热药，复言养水而胜心火者，可谓道在迩而求诸远，事在易而求诸难，深可戒哉！所以或言肾虚而下部冷者，非谓水虚也，所谓“肾有两枚”，《经》曰∶“七节之傍，中有小心。”杨上善注《太素》曰∶“人之脊骨有二十一节，从下第七节之傍，左者为肾，右者为命门。命门者，小心也。”《难经》言∶“心之原，出于太陵。然太陵穴者，属手厥阴包络相火，小心之经也。”《玄珠》言刺太陵穴曰∶“此泻相火小心之原也。”然则右肾命门为小心，乃手厥阴相火包络之脏也。《仙经》曰∶“先生右肾则为男，先生左肾则为女。”谓男为阳火，女为阴水故也。或言女子左肾为命门者，误也。《难经》止言“右肾为命门，男子以藏精，女子以系胞”，岂相反也。然右肾命门小心，为手厥阴包络之脏，故与手少阳三焦合为表里，神脉同出，见手右尺也。二经俱是相火，相行君命，故曰命门尔。故《仙经》曰∶“心为君火，肾为相火。”是言右肾属火，而不属水也。是以右肾火气虚，则为病寒也。",
									"type":"paragraph"
								},
								{
									"detail":"君相虽为二火，论其五行之气，则一于为热也。",
									"type":"paragraph"
								},
								{
									"detail":"夫五行之理，阴中有阳，阳中有阴。孤阴不长，独阳不成。但有一物，全备五行，递相济养，是谓和平。交互克伐，是谓兴衰。变乱失常，灾害由生，是以水少火多，为阳实阴虚而病热也。水多火少，为阴实阳虚而病寒也。故俗以热药欲养肾水，胜退心火者，岂不误欤！至如或因恣欲而即病，或因久而成病者，俗以为元气虚损而病寒者，皆误也。然诸所动乱劳伤，乃为阳火之化。神狂气乱，而为病热者多矣。故《经》言∶消瘅热中，及夫热病，阴阳变易，房劳之病证也。所以热病未复，及大醉以不禁入房，而为祸甚速者阳热易为暴甚故也。夫太乙天真元气，非阴非阳，非寒非热也。是以精中生气，气中生神，神能御其形也。",
									"type":"paragraph"
								},
								{
									"detail":"由是精为神气之本！形体之充固，则众邪难伤，衰则诸疾易染，何止言元气虚而为寒尔！故老人之气衰，多病头目昏眩，耳鸣或聋，上气喘咳，涎唾稠粘，口苦舌干，咽嗌不利，肢体焦痿，筋脉拘倦，中外燥涩，便溺结，此皆阴虚阳实之热证也。俗悉言老弱为虚冷而无热也，纵见热症，虽云少水不胜多火，而反言肾水虚则为寒，此乃举世受误之由也。但须临时识其阴阳虚实，则无横夭之冤，慎不可妄以热药养其真气，则真气何由生也。故《西山记》曰∶饵之金石，当有速亡之患；《内经》言∶石药发癫狂，热甚之所生也。或欲以温药平补者，《经》言∶积温成热，则变生热疾。故药物不可妄服也。",
									"type":"paragraph"
								},
								{
									"detail":"夫养真气之法，饮食有节，起居有常，不妄作劳，无令损害，阴阳和平，自有益矣。《仙经》虽有服饵之说，非其人不可也。况乎剂于气味平和无毒之物，但以调其气尔！真修道者，以内事为功，外事为行，非服饵而望成于道也。故《仙经》又曰∶“服饵不备五味四气，而偏食之，久则腑脏偏倾而生其病矣。”然则岂可误服热药，而求其益？所谓聋者，由水衰火实，热郁于上，而使听户玄府壅塞，神气不得通泄也，其所验者，《仙经》言双手闭耳如鼓音，是谓“鸣天鼓”也。由脉气流行，而闭之于耳，气不得泄，冲鼓耳中，故闻之也。或有壅滞，则天鼓微闻。天鼓无闻，则听户玄府闭绝，而耳聋无所闻也。故一法含浸针砂酒，以磁石附耳，欲导其气令通泄也。",
									"type":"paragraph"
								},
								{
									"detail":"或问曰∶聋既为热，或服干蝎、生姜、附子、醇酒之类辛热之物，而或愈者，何也？答曰∶欲以开发玄府，而令耳中郁滞通泄也。故《养生方》言∶“药中其效，则如闻百攒乐音。”由阳气开冲耳中也。凡治聋者，适其所宜，若热证已退，而聋不已者，当以辛热发之。三两服不愈者，则不可久服，恐热极而成他病尔！若聋有热证相兼者，宜以退风散热凉药调之，热退结散而愈。然聋甚闭绝，亦为难矣；慎不可攻之过极，反伤正气，若非其病，不可服其药，饮食同法。当所宜者过度，则反伤正气，病已则止药，欲求不病无损而已矣。",
									"type":"paragraph"
								},
								{
									"detail":"故《经》云∶“大毒治病，十去其六；常毒治病，十去其七；小毒治病，十去其八，无毒治病，十去其九。谷肉果菜，食养尽之，勿令过度，反伤其正。不尽，行复如法。”故曰∶“必先岁气，无伐天和。无实实，无虚虚，而遗夭殃；无致邪，无失正，绝人长命。帝曰∶其久病者，有气从而不康，病去而瘠，奈何？岐伯曰∶昭乎哉，圣人之问也！化不可代，时不可违。夫经络以通，气血以从，复其不足，与众齐同，养之和之，静以待时，谨守其气，无使倾移，其形乃彰，生气乃长，命曰圣王。故《大要》曰∶无代化，无违时，必养必和，待其来复，此之谓也。”",
									"type":"paragraph"
								},
								{
									"detail":"（呕涌溢食不下）",
									"type":"paragraph"
								},
								{
									"detail":"呕涌、溢食不下∶火气炎上，胃膈热甚，则传化失常也。",
									"type":"paragraph"
								},
								{
									"detail":"（目不明）",
									"type":"paragraph"
								},
								{
									"detail":"目不明，目赤肿痛，翳膜疡，皆为热也；及目瞑，俗谓之眼黑，亦为热也，然平白目无所见者，热气郁之甚也。或言目为肝肾虚冷者，误也。是以妄谓肝主于目，肾主瞳子，故妄言目为虚而冷也。然肾水冬阴也，虚则当热。肝木春阳也，虚则当凉。肾阴肝阳，岂能同虚而为冷者欤？或通言肝肾之中阴实阳虚，而无由目也。俗妄谓肝肾之气衰少，而不能至于目也。不知《经》言热甚目瞑眼黑也。岂由寒尔？又如仲景言。“伤寒病，热极则不识人，”乃目盲也。《正理》曰∶“由热甚怫郁于目，而致之然也。”然皮肤之汗孔者，谓泄气液之孔窍也，一名气门，谓泄气之门也。一名腠理者，谓气液出行之腠道纹理也；一名鬼神门者，谓幽冥之门也；一名玄府者，谓玄微府也。然玄府者，无物不有，人之脏腑、皮毛、肌肉、筋膜、骨髓、爪牙，至于世之万物，尽皆有之，乃气出入升降之道路门户也。夫气者，形之主，神之母，三才之本，万物之元，道之变也。故元阳子解《清静经》曰∶大道无形，非气不足以长养万物，由是气化则物生，气变则物易，气甚即物壮，气弱即物衰，气正即物和，气乱即物病，气绝即物死。《经》曰∶“出入废，则神机化灭。升降息，则气立孤危。故非出入则无以生、长、化、收、藏。是以升降出入，无器不有。”人之眼、耳、鼻、舌、身、意、神识，能为用者，皆由升降出入之通利也，有所闭塞者，不能为用也。若目无所见，耳无所闻，鼻不闻臭，舌不知味，筋痿骨痹，齿腐，毛发堕落，皮肤不仁，肠不能渗泄者，悉由热气怫郁，玄府闭密而致，气液、血脉、荣卫、精神。不能升降出入故也。各随郁结微甚，而察病之轻重也。",
									"type":"paragraph"
								},
								{
									"detail":"故知热郁于目，无所见也。故目微昏者，至近则转难辨物，由目之玄府闭小也，隔缣视物之象也。或视如蝇翼者，玄府有所闭合者也。或目昏而见黑花者，由热气甚，而发之于目，亢则害承乃制，而反出其泣，气液昧之，以其至近，故虽视而亦见如黑花也，及冲风泣而目暗者，由热甚而水化制之也。故《经》言∶“厥则目无所见。夫人厥则阳气并于上，阴气并于下。阳气并于上，则火烛光也；阴气并于下则足寒，足寒则胀也。夫一水不胜五火，故目盲，是以冲风泣下而不止。夫风之中于目也，阳气内守于睛，是火气燔目，故见风泣下。”",
									"type":"paragraph"
								},
								{
									"detail":"（暴注）",
									"type":"paragraph"
								},
								{
									"detail":"暴注，卒泻∶君火义同。",
									"type":"paragraph"
								},
								{
									"detail":"（）",
									"type":"paragraph"
								},
								{
									"detail":"∶惕跳动也。火主动，故夏热则脉洪大而长，之象也。况脉者，心火之所养也。",
									"type":"paragraph"
								},
								{
									"detail":"（暴病暴死）",
									"type":"paragraph"
								},
								{
									"detail":"暴病暴死∶火性疾速故也。斯由平日衣服饮食，安处动止，精魂神志，性情好恶，不循其宜而失其常，久则气变兴衰而为病也。或心火暴甚，而肾水衰弱，不能制之，热气怫郁，心神昏冒，则筋骨不用，卒倒而无所知，是为僵仆也。",
									"type":"paragraph"
								},
								{
									"detail":"甚则水化制火，热盛而生涎，至极则死。微则发过如故，至微者，但眩瞑而已，俗云暗风，由火甚制金不能平木，故风木自甚也。",
									"type":"paragraph"
								},
								{
									"detail":"或风热甚而筋惕螈，僵仆，口出涎沫，俗云风痫病也。欲知病有兼风者，阴阳变化之道也。故阴阳相搏，刚柔相摩，五行相错，六气相荡，变而为病，则无穷矣。大法我子能制鬼贼，则己当自实。而与子同为病者，不必皆然，由乎六气阴阳同异不等故也。",
									"type":"paragraph"
								},
								{
									"detail":"故经曰风热火同阳也，寒燥湿同阴也。又燥湿小异也，然燥金虽属秋阴而异于寒湿，故反同其风热也；故火热胜，金衰而风生，则风能胜湿，热能耗液而反燥。阳实阴虚，则风热胜于水湿为燥也。",
									"type":"paragraph"
								},
								{
									"detail":"凡人风病，多因热甚，而风燥者，为其兼化，以热为其主也。俗云风者，言末而忘其本也。所以中风瘫痪者，非谓肝木之风实甚，而卒中之也。亦非外中于风尔，由于将息失宜而心火暴甚；肾水虚衰不能制之，则阴虚阳实，而热气怫郁，心神昏冒，筋骨不用，而卒倒无所知也。多因喜、怒、思、悲、恐之五志，有所过极，而卒中者，由五志过极，皆为热甚故也！若微则但僵仆，气血流通，筋脉不挛，缓者发过如故。或热气太盛，郁结壅滞，气血不能宣通，阴气暴绝，则阳气后竭而死。俗谓中，不过尔。",
									"type":"paragraph"
								},
								{
									"detail":"或即不死而偏枯者，由经络左右双行，而热甚郁结，气血不得宣通，郁极乃发。若一侧得通，则痞者痹而瘫痪也。其人已有怫热郁滞，而气血偏行，微甚不等，故《经》言∶汗出偏沮，令人偏枯。然汗偏不出者，由怫热郁结，气血壅滞故也！人卒中则气血不通，而偏枯也。",
									"type":"paragraph"
								},
								{
									"detail":"所谓肥人多中风者，盖人之肥瘦，由血气虚实使之然也，气为阳而主轻微，血为阴而主形体。故西方金、北方水为阴而刚也，东方木、南方火为阳而柔也。故血实气虚则肥，气实血虚则瘦。所以肥者能寒不能热，瘦者能热不能寒，由寒则伤血，热则伤气。损其不足，则阴阳愈偏，故不能也；损其有余者平调，是故能之矣！故瘦者腠理疏通而多汗泄，血液衰少而为燥热，故多为劳嗽之疾也。俗以为卒暴病甚而为热劳，徐久病微而为冷劳者，是以迟缓为言，而病非冷也，识其证候为热明矣，但热有微甚而已。",
									"type":"paragraph"
								},
								{
									"detail":"或言肥人多中风由于虚，非也。所谓腠理致密而多郁滞，气血难以通利，若阳热又甚而郁结，故卒中也，故肥人反劳者，由暴然亡液，损血过极故也，瘦人反中风者，由暴然阳热太甚而郁结不通故也。",
									"type":"paragraph"
								},
								{
									"detail":"所谓中风口噤筋脉紧急者，由阳热暴甚于内，亢则害，承乃制，津液涌溢，聚于胸膈，热燥以为痰涎。初虞世言∶涎者，乃遍身之脂脉津液也。然阳实阴虚而风热太甚，以胜水湿，因而成燥，肝主于筋而风气自甚，又燥热加之，热还聚于胸膈，则筋太燥也，然燥金主于收敛劲切紧涩，故为病筋脉劲强紧急而口噤也。",
									"type":"paragraph"
								},
								{
									"detail":"或破伤中风亦同，但以从微至甚而不偏枯也。夫破伤中风之由者，因疮热甚郁结，而荣卫不得宣通，怫热因之，遍体故多发白痂，是时疮口闭塞，气难通泄，故阳热易为郁结，而热甚则生风也，不已则表传于里，亦由面首触冒寒邪，而怫热郁甚，周身似为伤寒之疾，不解则表传于里者也。但有风热微甚兼化，故殊异矣。",
									"type":"paragraph"
								},
								{
									"detail":"大法破伤中风，风热燥甚，怫郁在表而里气尚平者，善伸数欠，筋脉拘急，或时恶寒，或筋惕而搐，脉浮数而弦也。宜以辛热治风之药，开冲结滞，荣卫宣通而愈。犹伤寒表热怫郁，而以麻黄汤辛热发散者也。凡用辛热开冲风热转甚也；犹《伤寒论》热药发表不中效，则热转甚也。故发热用麻黄、桂枝汤类热药发表，须加寒药，不然则热甚发黄或斑出矣。故发表诸方，佐以黄芩、石膏、知母、柴胡、地黄、芍药、栀子、茵陈、葱白、豆豉之类寒药消息用之。如世以甘草、滑石、葱、豉寒药发散甚妙，是以甘草甘能缓急，湿能润燥，滑石淡能利窍，滑能通利；葱辛甘微寒；豉咸寒润燥，皆散结，缓急、润燥、除热之物。",
									"type":"paragraph"
								},
								{
									"detail":"因热服之，因热而玄府郁结得通，而怫热无由再作，病势虽甚，而不得顿愈者，亦获小效，而无加害耳！此方散结，无问上下中外，但有益而无损矣。散结之方，何必辛热而已耶！若破伤中风表不已而渐入于里，则病势渐甚。若里未太盛而脉在肌肉者，宜以退风热，开郁滞之寒药调之，或以微加治风辛热，亦得以意消息，不可妄也。此犹伤寒病势，半在表半在里，而以小柴胡汤和解之也。若里势已甚而舌强口噤，项背反张，惊搐惕搦，涎唾稠粘，胸腹满塞，而成便溺秘结，或时汗出，脉洪数而弦也。",
									"type":"paragraph"
								},
								{
									"detail":"然汗出者，由风热郁甚于里，而表热稍罢，则腠理疏泄，而心火热甚，故汗出也。大法风热怫郁，因汗当解。今不解者，若里热出之于表，因汗而结散热去，则气和而愈也。今风热郁甚于里，而非出之于表，故虽汗泄，而热不退，则不能解也。犹阳明证热甚于里，而日晡潮热，大汗虽出，热不退而不能解也，故当大承气汤下之。其里热也，是以亢则害，承乃制。而今火热极甚，筋劲急而口噤尔！风热加之，故惊而搐也。",
									"type":"paragraph"
								},
								{
									"detail":"风、热、燥并郁甚于里，故烦满而或结也。法宜除风散结，寒药下之，以使郁滞流通，而后以退风热、开结滞之寒药调之，而热退结散，则风自愈矣。呜呼！俗医所治破伤中风，不明浅深，但以辛热燥药，任其天命而已！若始觉风热郁结于表，而里尚平者可也，或以寒物佐之亦佳。如灵宝丹治风痹，虽用硫磺、钟乳、木香、桂心之类辛热，是亦能令开结也，佐以牛黄、脑子、苦参、芒硝之类寒物，以使结散而无复郁也，况至宝丹乃散风热郁痹之寒药也。凡治风热结滞，宜戒热药过盛，凡破伤中风，宜早令导引摩按，自不能者，令人以屈伸按摩挽之，使筋脉稍得舒缓，而气得通行，及频以橛斡牙关，勿令口噤，若紧噤之，则常以橛当之，及频斡之，勿损牙齿，免致口噤不开，而粥药不能下也。及风痫之发作者，由热甚，而风燥为其兼化，涎溢胸膈，燥热而螈、昏冒、僵仆也，或惊风者，亦由心火暴甚而制金，不能平木，故风火相搏，而昏冒、惊悸、潮搐也。",
									"type":"paragraph"
								},
								{
									"detail":"凡此诸证，皆由热甚而生风燥，各有异者，由风、热、燥各微甚不等故也。",
									"type":"paragraph"
								},
								{
									"detail":"所谓中风或筋缓者，因其风热胜湿而为燥，乃燥之甚也。然筋缓不收而痿痹，故诸郁病痿，皆属金肺，乃燥之化也！如秋深燥甚，则草木痿落而不收，病之象也。是以手得血而能握，足得血而能步。夫燥之为病，血液衰少也，而又气血不能通畅，故病然也。或云筋挛有力，则为实热，筋缓不收，则为虚寒者；或谓寒主收引，而热主舒缓，则筋挛为寒，筋缓为热者∶皆误也。凡治诸风方，通言主疗筋脉挛缓，岂分寒热虚实之异耶！但有微甚而已。故诸筋挛虽势恶而易愈也。诸筋缓者，难以平复，明可知也。",
									"type":"paragraph"
								},
								{
									"detail":"或云中风为肝木实甚，则大忌脏腑脱泄，若脾胃土气虚损，则土受肝木鬼贼之邪，而当死也。当以温脾补胃，令其土实，肝木不能克，乃治未病之法也。所谓似是而非者也。或云脾为中州而当温者，亦误也；所以寒、暑、燥、湿、风、火之六气，应于十二经络脏腑也，以其本化，则能补之，相反之者，则能泄之。然脾胃土本湿也，湿气自甚，则为积饮痞隔，或为肿满，以药燥去其湿，是谓泻其脾胃土之本也；或病燥热太甚，而脾胃干涸成消渴者，土湿之气衰也，宜以寒温之药，补阴泄阳、除湿润燥，而土气得其平，是谓补其脾土之本也。故仲景言伤寒里热太甚，而胃中干涸烦渴者。急下之，救其胃气，方用甘草、大黄、芒硝大寒之药，谓之调胃承气汤者，达其至理也。",
									"type":"paragraph"
								},
								{
									"detail":"所以阴阳异用，而寒湿同性，然土为阴，故异于风、热、燥也。土为万物之母，水为万物之元。故水土同在于下，而为万物之根本也，地干而无水湿之性，则万物根本不润，而枝叶衰矣。《经》言∶“动物神机为根在于中”，故食入于胃，而脾为变磨，布化五味，以养五脏之气，而养荣百骸，固其根本，则胃中水谷润泽而已。亦不可水湿过与不及，犹地之旱涝也，故五脏六腑，四肢百骸，受气皆在于脾胃，土湿润而已。",
									"type":"paragraph"
								},
								{
									"detail":"《经》言，积湿成热，岂可以温药补于湿土也？温属春木，正以胜其湿土耳！或以脏腑不分六气，而为假令之湿，一概言阳气甚而热为实，阳气衰而寒为虚者，乃寒热阴阳之虚实，而非五行兴衰克伐之道也！然脏腑经络，不必本气兴衰，而能为其病，六气互相干而病也。假令胃寒为虚冷者，是胃中阴水实而阳火虚也，当以温补胃中阳火之虚。而退其阴水之实，非由胃土本虚，而补其湿也。夫补泻脾胃之本者，燥其湿则为泻，润其燥则为补。今夫土本湿也，若阳实阴虚，风热胜其水湿而成燥者，则为水湿衰也，可以退风散热，养液润燥，而救其已衰之阴湿，若反以温补，欲令脏腑而无壅塞。不亦妄谬之甚耶！或言中风由肾水虚冷者，误也。盖阴水既衰，则阳火自甚而热，岂能反为寒者耶？以证验之，则为热明矣。或云中风既为热甚，治法或用乌附之类热药，何也？答曰∶欲令药气开通经络，使气血宣行，而无壅滞也！然亦以消风热、开结滞之类寒药佐之，可以制其药之热也，若服峻热药而热证转加者，不可服也。郁结不通，而强以攻之，则阴气暴绝而死矣。故诸方之中，至宝，灵宝丹最为妙药。",
									"type":"paragraph"
								},
								{
									"detail":"今详本草言至宝丹之药味，合而为一，乃寒药尔；灵宝丹虽用温热之味，而复用寒药制之，参而为一，亦平药也。况皆能散风壅、开结滞，而使气血宣通，怫热除而愈矣。此方虽有治风之热药，当临时消息，适其所宜，扶其不足，损其有余。慎不可但以峻热攻痹，而反绝其已衰之阴气也。",
									"type":"paragraph"
								}
							]
						}
					]
				},
				{
					"type":"section",
					"title":"（五）燥类",
					"content":[
						{
							"type":"section",
							"title":"（总纲）",
							"content":[
								{
									"detail":"诸涩枯涸，干劲皴揭，皆属于燥。（阳明燥金，乃肺与大肠之气也）",
									"type":"paragraph"
								}
							]
						},
						{
							"type":"section",
							"title":"（分述）",
							"content":[
								{
									"detail":"（涩）",
									"type":"paragraph"
								},
								{
									"detail":"涩∶物湿则滑泽，干则涩滞，燥湿相反故也。如遍身中外涩滞，皆属燥金之化，故秋脉。，涩也。或麻者，亦由涩也，由水液衰少而燥涩，气行壅滞，而不得滑泽通利，气强攻冲而为麻也。如平人抑其手足，则真气顿行之甚，而涩滞壅碍不得通利而麻。亦犹鼓物之象也，其不欲动者，动则为阳。使气行之转甚，故转麻也。俗方治麻病，多用乌、附者，令气行之暴甚，以故转麻。因之冲开道路，以得通利，药气尽则平，气行通而麻愈也。然六气不必一气独为病，气有相兼，若亡液为燥，或麻无热证，即当此法；或风热胜湿为燥，因而病麻，则宜以退风散热、活血养液、润燥通气之凉药调之，则麻自愈也。治诸燥涩，悉如此法。",
									"type":"paragraph"
								},
								{
									"detail":"（枯涸）",
									"type":"paragraph"
								},
								{
									"detail":"枯，不荣王也。涸，无水液也。干，不滋润也。劲，不柔合也。春秋相反，燥湿不同故也。大法，身表热为热在表，渴饮水为热在里。身热饮水，表里俱有热；身凉不渴，表里俱无热。《经》所不取火化渴者，谓渴非特为热。如病寒吐利，亡液过极，则亦燥而渴也；虽病风热，而液尚未衰，则亦不渴。岂可止言渴为热而否为寒也？夫燥渴之为病也。多兼于热。故《易》曰∶燥万物者，莫乎火。今言渴为燥，则亦备矣。如大法身凉不渴，为表里俱无热，故不言为寒也。谓表里微热，则亦有身不热而不渴者，不亦宜乎！",
									"type":"paragraph"
								},
								{
									"detail":"（皴揭）",
									"type":"paragraph"
								},
								{
									"detail":"皴揭∶皮肤启裂也。干为天，而为燥金；坤为地，而为湿土。天地相反，燥湿异用。故燥金主于紧敛，所以秋脉紧细而微。湿土主于纵缓，所以六月其脉缓大而长也。如地湿则纵缓滑泽，干则紧敛燥涩，皴揭之理，明可见焉。俗云皴揭为风者，由风能胜湿而为燥也。《经》言∶厥阴所至，为风府，为璺启。由风胜湿而为燥也。所谓寒月甚而暑月衰者，由寒能收敛，腠理闭密，无汗而燥，故病甚也。热则皮肤纵缓腠理疏通而汗润，故病衰也。或以水湿皮肤，而反喜皴揭者，水湿自招风寒故也。",
									"type":"paragraph"
								}
							]
						}
					]
				},
				{
					"type":"section",
					"title":"（六）寒类",
					"content":[
						{
							"type":"section",
							"title":"（总纲）",
							"content":[
								{
									"detail":"诸病上下所出水液，澄彻清冷，，瘕，疝，坚痞腹满急痛，下利清白，食已不饥，吐利腥秽，屈伸不便，厥逆禁固，皆属于寒。（足太阳寒水，乃肾与膀胱之气也）",
									"type":"paragraph"
								}
							]
						},
						{
							"type":"section",
							"title":"（分述）",
							"content":[
								{
									"detail":"（水液澄彻清冷）",
									"type":"paragraph"
								},
								{
									"detail":"澄彻清冷∶湛而不混浊也。水体清净，而其气寒冷，故水谷不化，而吐利清冷，水液为病，寒也。如天气寒，则浊水自澄清也。",
									"type":"paragraph"
								},
								{
									"detail":"（）",
									"type":"paragraph"
								},
								{
									"detail":"∶腹中坚硬，按之应手，谓之也。《圣惠方》谓∶“，犹征也。”然水体柔顺而今反坚硬如地，亢则害，承乃制也。故病湿过极则为，反兼风化制之也；风病过极则反燥，筋脉劲急，反兼金化制之也；病燥过极则烦渴，反兼火化制之也；病热过极，而反出五液，或为战栗恶寒，反兼水化制之也。其为治者，但当泻其过甚之气，以为病本，不可反误治其兼化也。然而兼化者，乃天机造化，抑高之道，虽在渺冥恍惚之间，而有自然之理，亦非显形而有气也。病虽为邪，而造化之道在其中矣。夫五行之理，甚而无以制之，则造化息矣。如风木旺而多风，风大则反凉，是反兼金化制其木也。大凉之下，天气反温，乃火化承于金也。夏火热极而体反出液，是反兼水化制其火也。因而湿蒸云雨，乃土化承于水也。雨湿过极，而兼烈风，乃木化制其土也。飘骤之下，秋气反凉，乃金化承于木也。凉极而万物反燥，乃火化制其金也。因而以为冬寒，乃水化承于火也。寒极则水凝如地，乃土化制其水也。凝冻极而起东风，乃木化承土而周岁也。凡不明病之标本者，由未知此变化之道也。",
									"type":"paragraph"
								},
								{
									"detail":"（瘕）",
									"type":"paragraph"
								},
								{
									"detail":"瘕∶腹中虽硬，而忽聚忽散，无有常准，故《圣惠方》云∶瘕，犹假也。以其病瘕未成也。《经》注曰∶血不流而寒薄，故血内凝而成瘕也；一云腹内结病也。《经》曰∶小肠移热于大肠，为瘕，为沉。注曰∶小肠热已移入大肠，两热相搏，则血溢而为伏瘕也。血涩不利，则月事沉滞而不行，故云瘕为沉。“”与“伏”同。“瘕”一为“疝”，传写误也。然则《经》言瘕病亦有热者也，或阳气郁结，怫热壅滞，而坚硬不消者，非寒瘕也，宜以脉证别之。",
									"type":"paragraph"
								},
								{
									"detail":"（疝）",
									"type":"paragraph"
								},
								{
									"detail":"疝∶少腹控卵，肿急绞痛也。寒主拘缩故也。寒极而土化制之，故肿满也。《经》言“丈夫疝，”谓阴器连少腹急痛也，故言“妇人少腹肿，”皆肝足厥阴之脉也。《经》注曰∶“寒气聚而为疝也。”又按《难经》言，五脏皆有疝，但脉急也。注言∶脉急者，寒之象也。然寒则脉当短少而迟，今言急者，非急数而洪也，由紧脉主痛，急为痛甚，病寒虽急，亦短小也。所以有痛而脉紧急者，脉为心之所养也，凡六气为痛则心神不宁，而紧急不得舒缓，故脉亦从之而见也。欲知何气为其痛者，适其紧急相兼之脉而可知也。如紧急洪数，则为热痛之类也。又《经》言∶“脾传之肾，病名曰疝瘕，少腹烦冤而痛，出白蛊。”注言∶“少腹痛，溲出白液也，一作客热内结，销烁脂肉，如虫之食，故名白蛊也。”然经之复言热为疝瘕，则亦不可止言为寒，当以脉证别之。",
									"type":"paragraph"
								},
								{
									"detail":"（坚痞腹满急痛）",
									"type":"paragraph"
								},
								{
									"detail":"坚痞腹满急痛∶寒主拘缩，故急痛也。寒极则血脉凝冱反兼土化制之，故坚痞而腹满也。或热郁于内，而腹满坚结痛者，不可言为寒也。",
									"type":"paragraph"
								},
								{
									"detail":"（下利清白）",
									"type":"paragraph"
								},
								{
									"detail":"下利清白∶水寒则清净明白也。",
									"type":"paragraph"
								},
								{
									"detail":"（食已不饥）",
									"type":"paragraph"
								},
								{
									"detail":"食已不饥∶胃热则消谷善饥，故病寒则食虽已而不饥也，胃膈润泽而无燥热故也。或邪热不杀谷，而腹热胀满，虽数日不食而不饥者，不可言为寒也。由阳热太甚而郁结，传化失常，故虽不食而亦不饥。亦犹病热虽甚，而无困倦，病愈而始困无力，由实热之气去也。",
									"type":"paragraph"
								},
								{
									"detail":"（吐利腥秽）",
									"type":"paragraph"
								},
								{
									"detail":"吐利腥秽∶肠胃寒而传化失常。我子能制鬼贼，则已当自实。故寒胜火衰金旺而吐利腥秽也。腥者，金之臭也；由是热则吐利酸臭，寒则吐利腥秽也。亦犹饭浆，热则易酸，寒则水腥也。",
									"type":"paragraph"
								},
								{
									"detail":"（屈伸不便，厥逆禁固）",
									"type":"paragraph"
								},
								{
									"detail":"屈伸不便，厥逆禁固∶阴水主于清净，故病寒则四肢逆冷，而禁止坚固，舒卷不便利也。故冬脉沉短以敦，病之象也。或病寒尚微，而未致于厥逆者，不可反以为热。或热甚而成阳厥者，不可反以为病寒也。然阴厥者，元病脉候，皆为阴证，身凉不渴，脉迟细而微，未尝见于阳证也。其阳厥者，元病脉证，皆为阳证，热极而反厥，时复反温，虽厥而亦烦渴谵妄，身热而脉数也。若阳厥极深，而至于身冷，反见阴脉微欲绝者，此为热极而欲死也。俗皆妄谓变成阴病，且曰阴阳寒热反变而不可测也。乃取阳主于生、阴主于死之说，急以火艾热药，温其表里，助其阳气，十无一生。俗因之以为必死之证，致使举世大惧阴证，而疑似阴者，急以温之，唯恐救之不及，而反招暴祸。岂知热病之将死者，鲜有逃于此证也。",
									"type":"paragraph"
								},
								{
									"detail":"殊不知一阴一阳之谓道，偏阴偏阳之谓疾。阴阳以平为和，而偏为疾。万物皆以负阴抱阳而生，故孤阴不长，独阳不成；阳气极甚而阴气极衰，则阳气怫郁；阴阳偏倾而不能宣行，则阳气蓄聚于内，而不能营运于四肢，则手足厥冷，谓之阳厥。故仲景曰∶“热深则厥亦深，热微则厥亦微。”又曰∶“厥当下之，下后厥愈。”为以除其里之热也。故病热甚则厥，又以失下则热甚，而反为阴证，非反变为寒病。",
									"type":"paragraph"
								},
								{
									"detail":"夫病之传变者，谓中外、上下、经络、脏腑，部分而传受为病之邪气也。非寒热阴阳之反变也。法曰∶阴阳平则和，偏则病。假令阳实阴虚，为病热也，若果变而为寒，则比之热气退去，寒欲生时，阴阳平而当愈也，岂能反变之为寒病乎？然虽《疟论》言“阴胜则寒，阳胜则热”者，谓里气与邪热并之于表，则为阳胜而发热也。表气与邪热并之于里，则为阴胜而寒栗也。由表气虚而里气热，亢则害，承乃制，故反战栗也。",
									"type":"paragraph"
								},
								{
									"detail":"大抵本热，非病寒也！或伤寒病，寒热往来者，由邪热在表而浅，邪恶其正，故恶寒也；邪热在里而深，邪甚无畏，物恶其极。故不恶寒而反恶热也。表里进退不已，故为寒热往来也。此气不并于表里。故异于疟而寒热微也。皆热传于表里之阴阳，而非病气寒热之阴阳反变也。",
									"type":"paragraph"
								},
								{
									"detail":"或病热而寒攻过极，阳气损虚，阴气暴甚而反为寒者，虽亦有之，因药过度而致之，非自然寒热之反变也。",
									"type":"paragraph"
								},
								{
									"detail":"夫六气变乱而为病者，乃相兼而同为病。风热燥同，多兼化也。寒湿性同，多兼化也，性异而兼化者有之，亦已鲜矣。",
									"type":"paragraph"
								},
								{
									"detail":"或制甚而兼化者，乃虚象也。如火热甚而水化制之，反为战栗者，大抵热甚，而非有寒气之类也。故渴为热在里，而寒战反渴引饮也。",
									"type":"paragraph"
								},
								{
									"detail":"又如以火炼金，热极而反化为水。虽化为水，止为热极而为金汁，实非寒水也。",
									"type":"paragraph"
								},
								{
									"detail":"或燥热太甚而肠胃郁结，饮冷过多而痞隔不通；留饮不能传化，浸润而寒极蓄于胃中。燥热太甚，郁于胸腹而胀满，烦渴不已，反令胃膈冷痛，呕哕浆水，而水浆难下。欲止其渴而强饮于水，则满、痛、呕哕转甚，而渴亦不止。不强饮之，则烦渴不可以忍，令人烦冤闷绝，而但欲死。若误治之，即死不治，亦为难已。",
									"type":"paragraph"
								},
								{
									"detail":"每用大承气汤热服，下咽而肠胃郁结痞隔，即得宣通，而留饮传化浸润，则寒湿散去，肠胃之外，得其润泽，热退而烦渴、满痛、呕哕遂止，须臾得利而已矣。",
									"type":"paragraph"
								},
								{
									"detail":"然而病诸气者，必有所因，病本热而变为寒者，实亦鲜矣。大凡阳实则脉当实数，而身热烦渴，热甚则为阳厥，至极则身冷脉微，而似阴证，以致脉绝而死。故阳病见阴脉者死，谓其脉近乎绝也。病虽热甚而不已，则必须厥冷而脉微，以至身冷脉绝而死矣。",
									"type":"paragraph"
								},
								{
									"detail":"或病本热势太甚，或按法治之不已者，或失其寒药调治，或因失下，或误服热药，或误熨、烙、熏、灸，以使热极而为阳厥者，以承气汤之类寒药下之，热退而寒得宣通，则厥愈矣。慎不可用银粉、巴豆性热大毒丸药下之，而反耗阴气，而衰竭津液，使燥热转甚，而为懊、喘满、结胸，腹痛下利不止，血溢血泄，或为淋发黄，惊狂谵妄。诸热变证不可胜举；由此为破瘕坚积之药，非下热养阴之药也。古人谓治伤寒热病，若用银粉、巴豆之类丸药下之，则如刀剑刃人也！及尝有阳厥，而尚不下，以至身冷脉微而似阴证，反误以热药投之，病势转甚，身冷脉微而欲绝，唯心胸微暖，昏冒不知人事而不能言，主病者或欲以暖药急救其阳，恐阳气绝而死也。答曰∶此因热极失下反又温补而致之，若又以热药助其阳气，则阴气暴绝，阳气亦竭而死，阳气何由生也？或又曰∶何不急下之？答曰∶此阳胜伐阴，而阴欲先绝，则阳亦将竭矣。于此时而下之，则阴阳俱绝而立死矣。",
									"type":"paragraph"
								},
								{
									"detail":"不救亦死。但及于期则缓而救之，则当以寒药养阴退阳，但不令转泻，若得阴气渐生则可救也。",
									"type":"paragraph"
								},
								{
									"detail":"宜用凉膈，一服则阴气可以渐生。何以知之？盖以候其心胸温暖渐多，而脉渐生尔。终日三服，其脉生至沉数而实，身表复暖，而唯厥逆，与水善饮，有时应人之问，谵妄而舌强难言，方以调胃承气汤下之，获汗而愈；所谓寒药反能生脉，而令身暖者，由阳实阴虚，欲至于死，身冷脉微，今以寒药养阴退阳，而复不至于死故也。",
									"type":"paragraph"
								},
								{
									"detail":"大凡治病，必先明其标本。标，上首也，本，根元也。故《经》言∶先病为本，后病为标。标本相传，先以治其急者。又言∶六气为本，三阴三阳为标，故病气为本，受病经络脏腑谓之标也。夫标本微甚，治之逆从，不可不通也。",
									"type":"paragraph"
								},
								{
									"detail":"故《经》言∶“知逆与从，正行无问，明知标本，万举万当，不知标本，是谓妄行。阴阳之逆从标本之谓道也。”斯其理欤？",
									"type":"paragraph"
								}
							]
						}
					]
				}
			]
		}
	]
}